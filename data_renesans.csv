0	Oto narodzin Chrystusa znów uroczystość nadchodzi,
Światło zbawienia przez dawnych proroków przepowiedziane
I obiecane dla świata przez dziesięć również Sybilli.
Zdaje mi się, że oglądam w postaci drobnej Dzieciątka
Boga samego, co marznie, złożony w nieczułym żłobie
W szopie pod strzechą słomianą. Wół pracowity tuż przy Nim
Stoi pospołu z osiołkiem i ile tchu mają
Z daru bożego w swej piersi - tyle starają się ciepła
Tchnąć na Chłopczyka, i śpieszą za własne życie odpłacić
Stwórcy swojemu powietrza tchnieniami życiodajnymi.
Bogurodzica tam siedzi smutna i gorzko się żali
Ponad maleństwem niedawno zrodzonym, że go nie może
W liche spowinąć pieluszki; rozgrzewa zgrabiałe dłonie
Płacząc, że zimno się sroży nad ciałkiem tak delikatnym.
Starzec z daleka spogląda na dziecko, drżący z obawy,
Że je dotknięciem urazi, cierpiąc dotkliwie, bo śmierci
Czuje zbliżanie się, cały drętwiejąc od mrozu zimy,
Lecz nie odwraca swej twarzy od niebiańskiego oblicza,
Świętym widokiem nie mogąc nasycić spragnionych źrenic.
Taka jest w Synu maleńkim niezmierna boskość Rodzica.
Doprowadzeni przez gwiazdę królowie trzej na kolana
Padli, złotymi szatami zmiatając siano zmierzwione,
I otworzywszy szkatuły bezcenne proszą, by przyjął
Dary niegodne rąk Boga. Ale śmiertelni tym darzą,
Co mogą złożyć w ofierze. Najstarszy z nich się pochyla
Do pocałunku i nóżek dziecka wargami dotyka
Pozostawiając ślad na nich sędziwej swej zgrzybiałości.
Rozradowani pasterze trzód skaczą z donośnym krzykiem
I, jak chce zwyczaj wieśniaczy, śpiewają, że przyszedł Ojciec
Rzeczy i świata i przyniósł pokój dla wszystkich na ziemi.
Oni nie wątpią, że w bóstwa tak potężnego bliskości
Wilki krwiożercze nie mogą tknąć stada, więc pozwalają
Trzodzie swej młodej bez żadnej ochrony błądzić po trawie.
A ty, ujęty słonecznej wsi czarem, rozleniwiały,
Z dala przebywasz, nie wzywa cię kierowanie owczarnią
Ani chęć dalszej opieki nad powierzoną ci trzodą,
Co do oddania czci światłu świętemu już się gotuje
Szczęsna i wszystkie swe myśli ku tej radości obraca.
Jednak - gdy wolno powiedzieć: czego wielkiego tak może
Sama dokonać gromada w braku swojego pasterza?
Ojcze najlepszy, już dosyć wieś zaszczycona została
Twą obecnością tak świętą; dość już trzymały cię, zgodnie
Z wolą twą, z dala od miasta chłodne pagórki, doliny
Zieleniejące, gdy pole kwitło dokoła; gdy drzewo
Każde bywało szlachetnym cieniem; gdy słodko spoczywać
Było na brzegach wód rzecznych, nad falą wypływającą
Z mchem obrośniętej pieczary; kiedy jaskółka wraz z siostrą
Opłakiwały mord straszny ismaryjskiego tyrana;
Kiedy po polach igrały splatając ręce Charyty
I korowody wśród gajów świętych wodziły dryjady.
Ale już sroży się zima, już lód ruń świeżą pokrywa
I śnieg sytoński; już pola nie mają dawnej piękności;
Już Boreasza mroźnego szał dźwięczne szmery strumieni
Stłumił swym tchnieniem i z wszystkich drzew strącił jesienne liście.
Wszystko pokrywa się lodem straszliwym i jednolitym,
Który dach tylko i ogień może złagodzić. Do miasta
Znowu owczarnia cię wzywa, dopóki Febus swój rydwan
Przez rogi złotego byka kieruje i Zefir ogrody
Muska i ziemię - małżonkę twoją - ozdabia darami.
Wierz mi, że tego wymaga twe dobro oraz niebieska
Burza gwałtowna i wiek już mniej dziś dręczony. Gorąco
Trzoda cię czeka i święty płód karmicielki Dziewicy
Boski, i to Narodzenie, naszego zbawienia światło
Boże - a jeśli tak wielkie godzi się łączyć z małymi
Sprawy - przyzywa cię oto Muza twojego Filipa. Czemu gdy przybyć nie mogłaś o umówionej godzinie



0	Zwiodłaś przysięgą mnie: "Jutro odwiedzę twój dom".
Wszak nie dotrzymać obietnic tęsknocie ukochanego
      To jakby splamić krwią człowieka ręce swe. 
Pyram jest tego przykładem; gdy Tysbe doń babilońska
      Przyszła zbyt późno, on utopił w sercu miecz. 
Także i Fylis czekając na próżno Demofoonta
      Własną zdławiła krtań pętlą przepaski swej.
Siebie też mogłem pozbawić sznurem lub włócznią żywota,
      Gdy się odwlekał tak twego przybycia czas. 
Dawno minęła godzina szczęśliwa i upragniona,
      Którą uświęcić miał czar obecności twej. 
Ledwo już mogłem powstrzymać radość i w piersi bijący
      Serca pośpieszny rytm mocniej niż w inne dni. 
Gdy zbliżający się pojazd tylko spostrzegłem, mówiłem:
      "Oto szczęśliwość mą wiezie do moich wrót". 
Ale czterykroć i więcej zwiedziony próżną nadzieją,
      Pohamowałem już wodze radości mej. 
Coraz już mniej i mniej radość spotkania mnie weseliła
      I w moją myśl się wkradł jakiś dotkliwy ból. 
Jednak nie śmiałem zupełnie wyrzec się tego pragnienia,
      Nie przywiązywać już wagi do twoich słów. 
Ale czym prędzej poszedłem na sam szczyt wieży wysokiej,
      Skąd mój ogarniał wzrok przestrzeń szeroką w krąg. 
Z niej spoglądałem na północ, choć na południe zwrócony,
      I na zachodnich zórz gasnących zimny blask. 
Ale na wschód jeszcze bardziej. Jak mówią, brama tam stoi
      Złota i ziemski szlak otwiera stąd dla bóstw.
Więc przypuszczałem, że inną drogą nie przyjdziesz, bogini,
      Tylko tą jedną z dróg, śladem podniebnych kół. 
Dalej i szerzej niż zwykle sięgały w krąg moje oczy,
      Ujrzeć tak bardzo cię z dala pragnąłem już. 
Ale gdy Febus promienny do wód zachodnich się stoczył,
      W sercu nadziei cień razem z dniem jasnym zgasł. 
Wtedy w mej piersi struchlałej ni kropli krwi nie zostało,
      Czucia wszelaki ślad zaginął w sercu mym. 
Byłem jak posąg wykuty z brył alpejskiego marmuru,
      Zimny zupełnie już, bezwładny niby trup. 
Lecz, najpiękniejsza, gdy chciałem na ciebie wybuchnąć skargą,
      Język zapomniał słów, skargi nie wydał głos. 
W ciała całego zdrętwieniu i w bólu niezmiernym trwałem,
      Jakby mnie ogniem tknął celny Jowisza cios. 
Tylko mnie to odróżniało od umarłego człowieka,
      Że mnie udręczał ból, którego nie zna trup. 
I wstręt mi zaraz do życia doradzał ująć żelazo,
      Chciałem, niewierna, rzec: "Teraz mi słowo zwróć".
Jednak nie dała się srożyć zbrojnej prawicy nadzieja,
      Zdolna opóźnień twych przyczyny zmyślać w lot. 
Ona już dawniej mą szyję w jarzmo miłości wtłoczyła,
      Mego uczucia moc poddając woli twej. 
Ona mi przecież mówiła: "Naucz się znosić strapienia,
      Wiele odtrąceń ścierp, byś raz osiągnął cel. 
Jedna modlitwa u bogów łaski ubłagać nie może,
      Cichnie Jowisza gniew od powtarzanych próśb. 
I nie padają olbrzymie pnie dębów pod jednym ciosem,
      Nie pierwszy napór wód rozrywa twardy brzeg. 
Trzeba powoli ujeżdżać konia, by nie gryzł wędzidła,
      Uczy się z wolna wół ciężar na grzbiecie nieść. 
Gdyby umierał kochanek, ilekroć miłość zdradzono,
      Już by nie został ślad ani po jednym z nich. 
Tylko swojego kochanka słuchać wszak żadna nie zdoła,
      Tyle jest dobrych stron w miłości, ile złych. 
Ten jest najbardziej szczęśliwy z kochanków, kto zawsze umie
      Radość i gorzki żal utaić w sercu swym. 
Nawet - i któż ci zabroni! - gdy tryumfujesz w miłości,
      Ufność w niej szczerą zbudź, że umiesz stałym być.
Wtedy ulegnie miłości twojej i chłód odrzuci,
      Gdy zbudzisz pewność w niej, że kochasz wiernie wciąż".
Temu zawdzięczam, że jeszcze żyć pragnę, choć oszukany.
      Zwykle nadziei cień rozbitą niesie łódź. 
Płynie wytrwale i los swój powierza z ufnością łodzi
      Ten, kto przed chwilą już dławił się falą wód. 
Oto ja znów, moje życie, do ciebie prośby zanoszę
      I wcale mi nie wstyd leżeć u twoich stóp. 
Jeden mnie raz niewinnego wyśmiałaś. Poprzestań na tym,
      Bogów świadkami czyń wierniej, niezłomniej już. 
Strzeż się mnie zdradzić powtórnie. Bo powiadają, że piękne
      Mogą jedyny raz bezpiecznie użyć zdrad. 
Ale już zdrada dwukrotna grozi srogimi karami,
      Ciągłym przestępstwom wnet bogowie kładą kres.
Strzeż się więc, aby cię bogów gniew nie dosięgnął, gdy będziesz
      Uparcie zdrady knuć, niedbała o swój los. 
Ale niech groźba ta prędko w powietrzu lekkim zaginie,
      Ty miła bogom bądź, wierna czy pełna zdrad. 
Wolałbym przecież, o Fannio, abyś mnie stale zwodziła,
      Niżby na ciebie spadł przeze mnie bogów gniew.



0	Ty bogactw pragniesz, spraw zatem, by dzięki pieśni ogłuchła
Ta, do której podąża stale każda ma myśl.

Na cóż mi wiersze kunsztowne, po co mi uczona Talia,
Jeżeli panią mą tylgo ogłuszyć chcę?

Już lepiej to mogą uczynić świerszcze latem grające
I w stawie czyniący wrzask tłum rozgadanych żab.

Panią mą ułagodzić wierszami pięknymi się staram,
Aby bardziej łaskawa stała się dla moich próśb.

Spraw to: gdy dzięki pieśni łagodną i miłą się stanie,
Ja wtedy, wdzięczny ogromnie, bogactwa wielkie ci dam.



0	Wisła swój wiedzie początek ze skalnych Karpat podnóży,
      Co dla Pannonii ziem niosą złocisty swój dar. 
W miejscu gdzie bieg rozpoczyna, zawrotnym wirem się kłębi,
      Bije pod niebo wzwyż poprzez wyniosłych gór grzbiet;
Potem podąża z pośpiechem do miasta potrójnych murów -
      Dumny Krakowa to gród, gdzie mieszka Sarmacji król. 
Skręca następnie na łąki Mazowsza bujnie zielone,
      Gdzie już otwiera się kraj wielki Hercynii mej. 
Żyją wśród nizin Mazowsza straszliwe tury kosmate,
      Znany im również jest żubr, podziw budzący w krąg.
Zwierz to ogromny z krzywymi rogami, co błyska okiem,
      Ciemnobrunatną ma sierść, wygląd okrutny i zły. 
Dźwiga podgardle obwisłe i sierścią pokryte długą,
      Które - jak wielki wrzód - wzdyma obrzmiałą mu krtań.
Gdy wróg się zbliża, żubr rogi swe nastawiwszy naciera,
      Ciało schwycone wzwyż rzucając z całych sił. 
Wieloletnimi drzewami, pniem grubym, dębem prastarym
      Wstrząsa z wściekłością tak, że ich wierzchołki drżą,
Kiedy myśliwy się zjawia, ażeby zwierzę pokonać.
      Chce je z początku zwieść podstępną, piękną grą.
Drażni je bowiem na razie ciosami łuku lub włóczni,
      Zwierzę wprawiając w szał bólem zadanych mu ran. 
Wtedy z pośpiechem ucieka kryjąc się w lot za drzewami,
      W które rozżarty już żubr bije rogatym swym łbem, 
Sądząc, że chwycił na rogi zbiegłego nieprzyjaciela,
      Sroży się, miota w krąg pośród potężnych pni. 
Chroniąc się zręcznie za drzewa drażni zwierzynę myśliwy,
      W szpetną wbijając sierść za ciosem straszny cios. 
I gdy już siły w zwierzęcia potężnym ciele osłabi,
      Atak wstrzymuje swój - kładzie gonitwie kres. 
Wkrótce już inni myśliwi, stojący w krąg na kształt wieńca,
      Ostrzami celnych strzał niosą żubrowi śmierć. 
Wisło, w pobliżu Kodanu do pruskich grodów podążasz,
      Tu gdzie twój płaski brzeg zajął teutoński lud, 
Co, wiarołomny, Sarmatów chce służyć dziś tyranowi
      I nienawistny mu już teraz Germanów jest pan. 
Wiele tu grodów bogatych, potężnych zamków zbudował
      Rycerz teutońskich ziem, noszący biały płaszcz, 
Aby - to pewne - powściągnąć Scytów ataki w tym czasie,
      Gdy barbarzyńców lud rusza z obozu w bój. 
Oto już Toruń pod niebo wysmukłe wznosi wieżyce
      I najsłynniejszy z miast świata Malborku gród, 
Który ty, Wisło, otaczasz swych wód potrójnym ramieniem,
      Trzema ujściami w toń płynąc Kodanu wód. 
Tam gdzie przesławny port strzeże obszarów pruskiej krainy,
      Sławy siejącej w krąg blask, znanej i z ludów, i z miast, 
Wśród których światłem najbardziej wsławionym Gdańsk promienieje,
      Jako ty, Febie, gdy skroń unosisz z eojskich wód. 
Imię swe słynne port gdański od ludu Gotów przyjmuje,
      Stąd i Kodańskiej łuk Zatoki nazwę ma swą. 
Obok gdańskiego obszaru pamiętną wojnę i krwawą
      Toczył teutoński lud z mężami polskich ziem. 
Wstyd! Osiągnięto zwycięstwo, bo Mars od wrogów odwrócił
      Łaskę, gdy dzikich swych bród długi ostrzygli włos. 
Wisło! Jak niegdyś granicą byłaś germańskiej krainy,
      Tak będziesz dla mnie dziś kresem miłości mej. 
Jak ciężko ranny, co schodzi z pól walki - tak ja odchodzę,
      Bo przeszył moją pierś miłości pierwszej grot.



0	Gdy, Fryderyku cesarzu, wręczałeś mi święty wieniec,
      Swe pocałunki tyś kładł uprzejme na moją twarz, 
A ja gdym Innocentego w rzymskim pałacu odwiedził,
      Ten pocałunek mi kłaść kazał na stopie swej. 
Ucałowałem ją, zgięty. Lecz wolę cesarza lica
      Niźli szkodliwą tę stopę pod wargą mą.



0	Ze mną, Kaliope, zamierzasz przybyć pod niebo północy,
      Gdzie barbarzyński swój kraj prosty zamieszkał lud, 
Gdzie zamarzniętych mórz lody przebiega wieśniak sarmacki
      Bursztyn zbierając, co lśni na zimnym brzegu tych wód. 
Tutaj bieleje, cokolwiek na mroźne spogląda gwiazdy:
      Niedźwiedź i głodny wciąż kruk - ptak, co złowróżbny ma głos.




0	Nie jest ci dość, Hasilino, że w domu frymarczysz sobą,
      Jeśli przypadkiem twój mąż z domu odejdzie na krok - 
Ale na domiar swą czwórką po chłopskich chatach uganiasz,
      Aby szczęśliwa tym wieś towar zechciała wziąć twój.



0	Do amazońskiej krainy Sarmata jest przywiązany,
      Bowiem w obydwóch z tych stron rządzi kobieta, nie mąż.
Trzykroć, czterykroć balwierza w więzieniu już zamykano
      Za to, że żonie swej śmiał chłostę należną jej dać.



0	Odmawia sobie Sarmata w dni postu ryb gotowanych
      I ze stojących w krąg mis jadło pieczone wciąż żre,
Aby tym więcej Bakchusa pochłaniać brzuchem spragnionym 
      Albo z nalanych po brzeg kubków chmielowy płyn pić.



0	Jak Cizalpińskiej kraj Galii w gnijącym topi się błocie,
      Tak i krakowski nasz gród w brudzie zanurza się wciąż, 
Jego szkaradne ulice gdzieniegdzie tylko bruk mają,
      Zaprzęg poczwórny po oś grzęźnie w lepkości błot.



0	Będziesz czytana, wsławiona przez pieśni me, Hasilino,
      Tam gdzie germański mój śpiew dozna życzliwych łask, 
Lecz z łacińskimi Muzami - ostrzegam - nie idź w zawody -
      One o Fanni już pieśń wiodły biegłością swych lir.



0	Wisła granicą przed laty germańskiej była krainy,
      Ale wsławiona jest dziś wezbraniem białych swych wód -
Czemu, Germanio, tak wielką potęgę rzucasz do wojny?
      Ten, kto wygnany stąd był, mniejszą nierównie miał moc.



0	O Delfijczyku, ty, co słodkim dźwiękiem strun 
Królowi gwiezdnych nieb przenikasz w serca głąb, 
      Który plektronem złotym
            Opiewasz chwałę wielkich bóstw -

Który szczególnym masz śpiewaków panem być 
I władcą pono ich, i sędzią wieszczych strof - 
      Którego w krąg otacza
            Również dziewięciu bogiń chór -

Ty, który wszystko wiesz i który wszystko znasz:
I to, co teraz jest, i to, co przyszłość śle, 
      I który śmierć zadając
            Wytaczasz z ciał żywotny sok -

Który wstąpiwszy w wóz, lśniący w klejnotów skrach,
Niesiesz wszystkiemu tu twój jaśniuteńki dzień
      I który twej siostrzycy 
            Dajesz bielutki, światła blask -

Tenedos służy ci, Klaros śle ofiar dym, 
Miłość Delosu masz oraz delfickich ziem, 
      Patary ci królestwo
            Śle chwalby, modlitwy, cześć -

Tutaj podążaj, tu, tu uwieńczywszy skroń 
W świętych gałęzi liść, przy dźwięku złotych strun
      Tutaj, Febie, przyśpieszaj
            Polotny, dobroczyńco, krok.

Tutaj śpiesz, Febie, tu oddechem boskich tchnień 
Napełniaj moją pierś, ażebym oto mógł 
      Mojego opiekuna
            Czcić tworząc godny jego wiersz.

Jego, co czystych Muz, których pierś jako śnieg,
Jest chwalcą, co je czci i podejmuje w dom 
      I który wiernie wielbi
            Majestat, boski Febie, twój.

Co darzy hojnie tak tych, co przy dźwięku strun 
Trącanych tworzą pieśń, ich, którzy zdobni w bluszcz 
      I w kwietne wieńczą wieńce
            Włosy uczonych swoich głów -

Który wielmożów tłum, a nawet władców, sam
Przewyższa miarą cnót i mądrej myśli - tych,
      Co żyją, którzy żyli
            I których przyszły zrodzi czas.

W nim to węgierski kraj ma swoją chlubę chlub, 
Jego podporą też niezwyciężonych zwie 
      Rycerskich swych zastępów. 
            Chwałą ojczyzny wielką on.

Mądrości w nim jest skarb i żyje wielki duch,
On prawdy i praw stróż, hojny i czciciel nieb, 
      Uprzejmy i przyjazny, 
            Wierny, dostojny, godny czci.

Jemu ty o mnie więc przez nektarowy rytm, 
Jemu słodkim jak miód wierszem ty o mnie mów. 
      Powiedz, że jego sługą 
            Wieczyście pragnąłbym ja być.

I również powiedz tak: "Życzy ci Paweł twój 
Nestora dożyć lat i mieć Priama wiek, 
      I wszelakiego dobra
            Całą ci oto życzy moc".

I na kolanach go jak najpokorniej proś,
Argumentami chciej nakłonić mądrych słów, 
      Aby wybaczyć zechciał
            Mój gminny i prostacki styl.

I powiedz również mu, że zagram również ja 
Przy dźwięku słodkich strun może już lepszą pieśń,
      Jeśli łaskawie tylko
            Przyjmie on ten obecny dar.



0	Tutaj, tutaj szybkim przybądź krokiem 
Młodzieży wspaniała, która czcisz dom 
      Apoliński i dziewięć sióstr
            I aońskie pijesz wody. 
Tutaj, tutaj przyjdźcie szybko wszyscy
Godni względów mądrej Pallady
      Których koi struna wymownej pieśni
            Eolskiej i alcejskiej. 
Już spiesznie do nas podąża natchniony 
Poeta, który potrafi liryczną pieśnią 
      Dusze strapione pocieszyć
            I rwące wstrzymać potoki.
Syn ojca, który był woźnym w sądzie, 
Znosić musiał biedę przeogromną 
      Lecz wyniósł go talent wrodzony
            I pod niebem umieścił. 
Czy Lukańczykiem był, czy Apulejczykiem,
Nieważne, nazywa siebie Wenuzyjczykiem. 
      Bo tam pobożnie wychowany
            Zajaśniał talentem bogatym.
Stamtąd do Rzymu zostaje posłany 
I zdobywa szlachetne wykształcenie, 
      Pełen już nauk wszelakich
            Udaje się do cekropijskich Aten.
Tamże najpierw, a młodzieńcem był wówczas, 
Sardanapalowym hołdował zasadom,. 
      W miarę lat do surowej przystąpił
            Akademickiej filozofów szkoły. 
W końcu musiał do wojska się zaciągnąć 
I boje srogie toczyć pod wodzą Brutusa
      I stać się nieprzyjacielem dla Cezara
            Nieustraszonych licznych zastępów. 
Zdobył niebawem stopień trybuna w wojsku, 
Z powodu swoich tak wielkich zasług. 
      Lecz kiedy wojsko Brutusa pierzchło, 
            Do pieryjskich powrócił sióstr. 
Wergiliusz z Mantui, jak powiadają, 
I Warius, wśród pierwszych byli przyjaciół,
      Co jego życie za godne uznali
            I przyjaźni Mecenasa polecili.
Dzięki zasługom tak łaskawego męża 
Dostąpił przebaczenia swej winy 
      I znalazłszy u Cezara względy 
            Jaśniejszy wiódł dalej żywot.



0	
Idź, droga moja książeczko, idź, proszę, 
Droższa od drogiego złota, idź wreszcie, 
Droższa dla mnie od drogich kamieni, 
Szybko zajdź do Ziemi Panońskiej, 
Urodzajnej, czcigodnej i szczęśliwej. 
Już to kwieciem kolorowym okrytej, 
Już to przyjemną zielenią spowitej. 
Nie lękaj się wąwozów niebezpiecznych,
Nie bój się leśnych miejsc cienistych,
Nie trwóż się przed zaroślami ciernistymi,
Nie obawiaj się dolin rozbójniczych,
Nie unikaj górskich pasm męczących,
Nie przerażaj się zdrad obrzydliwych,
Ni skał i zarośli, ni jezior i bagien.
Niech nie wstrzymuje twego biegu
Siedmioramienny Ister ani wody Ticyi,
Ani nic, co wydaje ci się przykre,
Trudne, przerażające i niespokojne.
Och, czego się lękasz, czemu się trwożysz?
Dlaczego żółwim posuwasz się krokiem?
Dlaczego stajesz, o ty leniwa książeczko?
Dlaczego za nic masz nasze prośby?
Dlaczego naszą lekceważysz zachętę?
Czy wstrętnych lękasz się szyderstw?
Czy błahych lękasz się grymasów? 
Czy boisz się towarzystwa rybiego? 
Albo myśli o kupieckim opakowaniu? 
Albo hałaśliwych szkolnych katedr?



0	Była pora gorąca i lipca upały
Na role dar Cerery wywiodły dojrzały,
Piękne dzieło dla żeńców zgiętych i wieśniaków.
Wówczas Mars groźny stanął na polach Prusaków.
Wstrząsnął bronią, obrócił puklerz w obie strony,
Obwieścił Prusom, Polsce wojnę i jej plony
Okrutne zapowiedział: zgonów, nieszczęść wiele
Ludom, które żądały oręża zbyt śmiele.
Tymczasem gniew się srożył, Śmierć z podziemia wstała
I spiżem zawładnąwszy przez niwy leciała,
Znacząc wężem skrwawionym trupy, których cienie
Wpaść miały w bagna Styksu i Nocy przestrzenie.
A na błoniach rozległych już się zgromadziły
Niezliczone szeregi i pancerne siły.
Zaroiły się Prusy od wojsk, a oręża
Szczęk straszny wzniecał Marsa szał, dzikiego męża.
Niepomny drogich dziatek, małżeństwa świętego,
Wzrastał gniew bladolicy i z serca każdego
Wypędzał myśl o kraju: znikł zagon spokojny
I dom sprzed oczu wszystkich; w bój słał lud Duch Wojny.
Już z obu stron zastępy ściągają pomału,
Wodzowie im przed walką dodają zapału.
Wtem na rozkaz Witolda mknie Nomadów tłuszcza,
Chwyta łuki z kołczanów, pędem konie puszcza
I straszny okrzyk wznosząc, gwałtownym napadem 
Razi wrogów zastępy strzał śmiertelnych gradem. 
Podobnie gdy Wszechmocny chmurom wodze puści 
I w krąg świata ugodzi z burzliwych czeluści, 
A śnieżyca północna szaleje na dole, 
Niszczy łąki kwitnące, zasiewy i role -
Tak błyszczące w dal zbroją Prusaków oddziały,
Rażone z rąk tatarskich strzałami, padały. 
Dalej w innym szeregu kroczą wprzód Rusini 
Zawzięci, w ślad z włóczniami waleczni Litwini 
Z rwącymi się ochoczo w bój Massagetami 
Śpieszą i w hufce wroga dzielnymi piersiami 
Wdzierają się... Wre walka, podwajają ciosy, 
W okropnej rzezi rąbią, śląc na śmierć ciał stosy,
Zewsząd walą się szyki, krew się leje wszędzie, 
Ci giną od pocisków, tych świszcząc zdobędzie
Włócznia i trupem kładzie, rwąc w Tartaru mroki.
Lecą głazy, mkną strzały jak deszcz przez obłoki, 
Od grotów śmiercionośnych czernieje przestworze,
Bo ziemia tej nawały pomieścić nie może.
Wszelka broń rani groźnie, grzmi w dal Mars ponury 
Strasznie, jak władca Jowisz poprzez czarne chmury 
Lub ciemnych drzew wierzchołki i borów gęstwiny. 



0	Natychmiast wzywa karne Polaków oddziały,
Aby w szyku stanęły; sam na rączym koniu 
Z mieczem w ręku przebiega wzdłuż wojska po błoniu 
I zagrzewa serdecznie: "Wszczyna się rozprawa. 
Jeśliby z was niektórym sromotna obawa 
Wstrząsnęła serca, hańbiąc zacnej krwi zaszczyty,
Lub męstwo niweczyła, plamiąc znakomity 
Ród wasz, to pamiętajcie o czci i ojczyźnie,
I o sławie, Polacy, bo strach, gdy się wślizgnie,
Kala wszystko, a w wojnie jedynie pomaga 
I zdobi czynem świetnym dzielność i odwaga. 
Więc was proszę i wzywam, bo bój jest już bliski
I Teuton tryumfuje gotujcie pociski!
Teraz, jeśliście kiedy mężne piersi w zbroi
Okazali, pierś silną nadstawić przystoi.
Bijcie się dzielnie, proszę, a zwycięstwo z nami,
Jak ongiś nad Tatarem i Massagetami.
Jakim kto się okaże, blask osiągnie taki!"
Skończył, każe grzmieć w surmy, ruszyć naprzód znaki
I na wroga groźnego pędzi hufce śmiele.
Wypadają zastępy, a król mknie na czele.
Pierwszy szerzy śmierć straszną, wdziera się w oddziały,
Powala niezliczonych, rosną trupów wały
Wokół. Jak ongiś Tydeus dziki i ponury
Szalał koło skalistej, groźnej Sfinksa góry,
Lub Hektor wojowniczy, co zasłał ciałami
Greckich książąt równinę pod Troi murami,
Tak król srogi germańskie tłumy trupem kładzie,
Szczęśliwy wódz, szczęśliwy w zwycięskim napadzie.
Tuż rusza jazda polska w ślad za jego drogą.
Rycerze podnieceni wojenną pożogą
Rwą naprzód, ostre dzidy wcisnąwszy w ramiona,
Do ataku, puklerzem lśni pierś osłoniona, 
Zwiększają siły, w ciała godzą wskroś żelazem, 
Łamią wpół, ranią grotem, raz zdwajają razem,
Tną zbroje, mężów rąbią i w podziemne gaje
Germańskich dusz ślą tłumy, gdzie huk nie ustaje
Flegetonu. Do ciemnej Eumenid komnaty
Spadają dzielne ciała wskutek tchu utraty.
Zapał rośnie w żołnierzach, żądza walki warczy,
Miecze niecą błysk wokół, słychać szczęk, zgrzyt tarczy,
Okrzyk straszny się zrywa, miesza koni rżenie,
Bój na miecze się toczy i całe przestrzenie
We krwi toną od rzezi; ziemia drży zhańbiona
Stosami gęstych trupów, a niebios osłona
Od chęci błyska. Trwa zamęt i wojenna wrzawa
Tak olbrzymia, że hukiem takim nie napawa
Świata Etna, gdy Cyklop cios w jej wnętrzach zada.



0	Czcigodna latorośli z Dawida rodziny, 
Ty chwało dumna głośnej wokół Palestyny, 
Spojrzyj na ziemskie klęski z wysokiego nieba 
I patrz, jak nędzny rodzi plon sarmacka gleba. 
Wspomóż, Panno chwalebna, Polaków w niedoli, 
Których wiewem okrutnym zabija powoli 
Zaraza, napojona jadem z paszcz żmijowych, 
Zaraza wiecznie żądna, głodna śmierci nowych. 
Ona Parkę zesłała groźną z czarnej groty, 
Co ścina twego ludu, Dziewico, żywoty; 
Niszczy w szale do szczętu twych wiernych wnętrzności,
Zabija żywe członki wśród okrutnej złości. 
Ni kobiet nie oszczędza ta dzika bogini,
Ni wśród młodych i starców różnicy nie czyni. 
Już i Orcus marami napełnił się cały, 
Już się piętrzą na ziemi wszędzie trupów wały, 
Już i jesień i zima przez czas bardzo długi 
Dosyć nieszczęść zwaliła na twe wierne sługi. 
Po smutkach nastąpiła pora pięknej wiosny, 
Budzi zieleń na niwach jej powiew radosny, 
Szatę zmienia przyroda - już wszystko blask nieci 
I Phoibos w pięknym czasie czarowniej nam świeci. 
Po tak wielkich nieszczęściach zarazy, niedoli, 
Błagam, niech gniew ustanie z Twego Syna woli; 
Bo Go ni opal jasny, ni szmaragd zielony 
Nie złagodzi, ni Cytis od arabskiej strony, 
Tylko serce człowiecze, czyste, obce winie 
I Ty możesz, Dziewico, przebłagać jedynie. 
On Matce nie odmawia, o co słusznie prosi; 
Dary na Twe życzenie największe przynosi, 
Czegokolwiek zapragniesz z pogodą oblicza, 
Przychylnie i z radością sam Tobie ożycza. 
Wszak Jego, o Dziewico, ni proroków plemię, 
Ni z podziemia głos łzawy nie wezwał na ziemię, 
Ni ojców świętych w niebo sięgające chóry 
Za grzech pierwszych rodziców nie zesłały z góry, 
Lecz Ty, Panno przeczysta, bez winy brzemienia, 
Którą światłość dziewictwa blaskiem opromienia. 
O Nim księgi Sibylli i prorocy starzy 
Stwierdzili, że Twe łono życiem Go obdarzy. 
Poczętego w żywocie świętym swym nosiłaś 
I własną piersią, czysta Dziewico, karmiłaś. 
Ty, co błagań u Syna stokroć zwiększasz siły, 
Spraw, by klęski zarazy kraj nasz opuściły, 
Spraw, by zesłał zbawienny powiew i w potrzebie
Był łaskaw dla swych ludów – modlę się do Ciebie.
Niech okrutny zarazy los zmieni w życzliwy,
Bo oto przed jej grozą drżą sarmackie niwy.



0	Jeżeli zechcesz być zbyt ostrym sędzią
Dla tej książeczki naszej, choćby z racji,
Że tutaj Muza pochlebia Wenerze,
To - gdyś sam człowiek - pomnij, żeśmy ludźmi.
Przyznaję ja, że brednie to i fraszki,
Lecz gorsze od nich rzeczy i na serio
Robią krytycy ich i hipokryci, 
Ród nie cierpiący dowcipnych poetów.
Ty zaś wybaczysz to naszej młodości,
Tym bardziej że sam przyznaję się przecie.
Jeśli zaś może jakiś żart cię ugryzł, 
Jeśli uważasz, że piętnował ciebie,
Toś nie Feniksem, abyś był jedynym 
Tym, do którego pić mógł tylko żart ów 
Czy coś, co może piętnuje i innych. 
Jest tak, że jeśli na kamieni górę 
Rzucisz kamieniem, to ten tylko jeden 
Odstuknie zaraz, który był trafiony. 
Dla fraszek mych więc bądź wyrozumiały, 
Mój czytelniku - ale tylko dla nich,
Bo są tu rzeczy także dla Katonów.



0	Chryste - dziecino, słodka dziecino, królu maleńki królów
     Nie kwil, oto Styks ciemny lęka się twoich urodzin,
Oto moc niebieska twoją skromną zdobi kołyskę
     I wszelkie stworzenie wielbi swego Pana.
Wół i osioł tobie usługują, błyszcząca gwiazda miejsce
     Wskazuje i królowie mistyczne niosą dary:
Złoto, by obwieścić, Chryste, żeś królem potężnym,
     Kadzidło - że jesteś kapłanem, mirrę - że umrzesz.
Ty dziecię czcigodne pod ubożuchnym kwilisz dachem,
     A jesteś tym, co z nieba grzmoty posyłasz. 
O przedziwna i nazbyt tajemna boska wolo, co chcesz
     Pomniejszyć tak bardzo władcę wszechświata! 
Pomniejszysz, a wszystko się podda swemu królowi prawemu
     I nie będzie żadnej granicy dla twego królestwa. 
Ciebie, boska dziecino, proszę, ciężarem grzechów udręczon,
     Racz mnie znów podnieść swoim przybyciem.



0	Chryste, który w niebieskim mieszkając pałacu 
Naszą wzruszony nędzą, o królu łaskawy, 
Dla nas się dzisiaj urodziłeś z Dziewicy 
     Łona skromnego.

Oto radośnie twoje czcimy narodzenie 
I świąteczne dla ciebie śpiewamy hymny, 
Racz je przyjąć w niebiosach łaskawym 
     Twoim obliczem.

Pozwól nam godnie uczcić twe imię,
Pozwól zepsute naprawić życie
Niech nas w zagrożeniu nie zostawia
     Twoja prawica.

Usuń znużenie i ciemności ducha
I złe knowania nieprzyjaciół naszych,
I otocz swą troską Zygmunta, 
     Władcę naszego.



0	Kapłanom złorzecz, wzgardę dla niebian miej tylko,
Gań uznany obyczaj, post, modły świętości,
Wyśmiewaj i zaprzeczaj uchwałom soborów,
Szydź z obrzędów, odpustów i klątw też kościelnych.
I modłów też za grosz nie ceń, a spowiedź odrzucaj.
Precz z bożą służbą, z chlebem Pańskim po kościołach!
O sobie noś mniemanie większe, niż przystoi.
Kapłanów, królów wszystkich miej za gnój przy sobie,
Pismo święte lekceważ, jak chcesz, dawnym prawom, 
Słowom doktorów, świętych uczynkom zaprzeczaj.
Stań się sprawnym oszustem, dobrze lżyć się wyucz,
Przełożonych przed ludem na śmiech wydaj, więzy
Ślubów zakonnych łam i szerz we wszystkim zamęt.
Takim bądź, kto chcesz wiernym być stronnikiem Lutra.
Niech tam "papieżnikami" - w czym on dowcip widzi -
Taki zwie tych, co obrzęd i wiarę chowają,
Za ojcami świętymi czczą dogmaty Chrysta,
W to wierzą, co uświęcił Kościół życiodajny,
Nie w to, co apostata obłąkany zmyślił.
Niech ich taki truciciel ludzkich przywar brudem
Plami, bo sam prorokiem jest pewnie bez skazy.
Niech z daru swej Minerwy złorzeczeń nie skąpi:
Od błogosławieństw jego milsze mi się zdadzą, 
Bo przez zarazę tę być chwalonym - to hańba.



0	Wiadomo, że trzy krzyże są i o trzech barwach.
     Różne; tych, co je noszą, też rodzaje trzy:
Jest czerwony, ten słusznie zwie się Jezusowym,
     Albowiem tak Jezusa zabarwił się krwią. 
Jest biały, odpowiedni zbójcy z prawej strony, 
     Którego zbrodnie kilka odkupiło słów. 
Jest w końcu czarny, zbója z strony lewej; ten to
     Zdradziecki Zakon uznał - jak słusznie! - za swój.



0	Biadaż mi, teraz nawet poborca podatku
     Wiersze mi tu gryzmoli z ujmą dla mej czci,
Nie dość, że się mym groszem puszy i wynosi,
     Jeszcze na moją hańbę chce być synem Muz.
Myśli, że wiersze pisać - to tak jak grosz ściągać -
     I że się stopa wiersza tak zlicza jak grosz. 
Myśli, że umiejętność tę równie szczęśliwie
     Uda mu się oszukać i w sposób ten sam. 
Lecz lepiej wszystkim znany gnój jego wierszyków
     Niźli rachunki jego wydatków i wpłat. 
Więc was, wieszczowie moi, proszę: tę zakałę
     Przegnajcie! Niech nie kazi się nią dobry smak.
Kto mnie okrada, niech mnie chociaż nie zniesławia, 
     Z mą chwałą nie obchodzi się jak z groszem mym. 
Obowiązkiem żołnierza pędzić wroga z granic, 
     Waszym - pędzić potwory z przybytku mych sztuk.



0	Poeta, rozkoszy dworu naszego,
Co wiersze przedziwne łatwo
I dowcipnie pisał, zmyślnie
Słowa ojczyste do łacińskich wplatając,
Który wszystkim aż nadto schlebiał,
Milczy teraz zamknięty w lichym grobie,
Zabrany nagle w kwiecie wieku.
Bo gdy pokarmem napełniał swój brzuch
Przepastny, to pokarm, co zdrowie przynosi
Wszystkim przyjmującym go z apetytem,
Dla niego tylko przyczyną był śmierci.
Szczęśliwy, jak sądą, jest ze swej sztuki:
Gdy wielu poetom głód srogi doskwiera, 
Ten syty z pełnym spoczywa brzuchem.



0	Że mi natchnienie zsyła Kalliope
     I Feb, to twoją, Helio, jest zasługą. 
Że twarzy bladej i smutnym mym oczom
     Dziwią się druhy, twoją to jest winą.
Że pieśnią ludy czaruję sarmackie,
     To także, Helio, twoją jest zasługą.
Że noc po nocy przepędzam bezsennie
     Wśród łez i westchnień, twoją to jest winą.
Że twarz ma radość, to ból okazuje,
     Twą to zasługą jest i twoją winą. 
Kiedyż nadejdzie ta chwila, gdy powiem:
     Wszystko to, wszystko twoją jest zasługą!



0	Jakże biedny, kto kocha i wzajem kochany,
     A owocu miłości tej nie może mieć!
Biedniejszy, kto sam kocha, a wzgarda odpycha
     Jego prośby, urodę, jego każdy dar. 
Lecz nieszczęsny, zgubiony, z wszystkich najbiedniejszy,
     Kto milczy i w płomieniach musi ginąć tych. 
To ostatnie, Dantyszku, to los mego szału,
     Bo milczę i w płomieniach muszę ginąć tych.



0	Cóż to za obraz? - Życia to obraz dworskiego.
     Któż ten, co wchodzi w próg? - To nowy tutaj człek. 
Kto na tronie zasiada? - Władnące Bogactwo.
     Kto gościa wita tu? - Nadzieja, krzepiąc go.
A teraz kto go wziął? - Intryga i służalstwo.
     Komuż go ślą? - Trudowi, który czeka już. 
Cóż ten z nim pocznie? - Między troską i nadzieją
     Wodzić go będzie ten aż po starości czas. 
Zbiegł odeń ktoś? - Nadzieja, ten niewierny druh.
     A któż go pięścią miażdży? - Rozpacz. - Ale w smutku
Ktoś został z nim? - Tak: próżny po przejrzeniu żal.
     Nielicznym tylko ujść stąd, gdy na nich Bogactwo 
Wejrzy, tym darząc ich, co innym wzięło z rąk.



0	Nie wiem, czy chwalisz, przechodniu, śmierć moją, czy się nią smucisz,
     Bo mój żałosny tak zgon niejasny i dla mnie jest. 
Zając ściglejszy ode mnie nigdy nie istniał na ziemi,
     A dziś na szyi mej krew, gdy ginę, zobaczysz już. 
Mogłem - płochliwy - pogoni ujść. Lecz przedziwna łowczyni 
     Rączość wstrzymała mych nóg tylko widokiem swym, 
Kiedy jechała na koniu na czele wszystkich w pościgu,
     Szczując na zgubę już mą szybkie, rozżarte psy - 
Jakże, nieszczęsny, odwrócić wzrok mogłem i nie podziwiać
     Pięknej postaci tej, godnych bogini jej lic, 
Jej majestatu, jej oczu jak gwiazdy, twarzy i szyi
     Niby słoniowa kość, jak róże z Pestum - jej warg. 
Kiedy psa paszcza mnie chwyta, ty, mej rozkoszy przyczyna,
     Przyczyną stajesz się wnet zarazem i śmierci mej. 
Widząc ją byłem szczęśliwy, choć nieszczęśliwy, że ginę, 
     I nie wiem, który z tych dwóch losów łaskawszy mi był. 
Lecz gdy schwytany być miałem, szczęście, że ta mnie schwytała,
     Przez którą Jowisz by sam pragnął schwytany być.

0	   Liszka z kozłem w jednej chwili 
Przyszli k studni, aby pili;
A chciwie się tam wpuścili, 
Występu nie opatrzyli.
     Potym zasię, gdy wen chcieli, 
A żadnych stopniów nie mieli, 
Zatroskał się kozieł ubogi, 
Spuścił uszy, trząsnął rogi.
     Liszka k niemu przemówiła:
"Jużem drogę wymyśliła, 
Jako już stąd wynidziewa, 
Jeśli sobie pomożewa:
     Wespni się na swoje nogi,
Stań prosto, ściągnąwszy rogi,
A ja się tak wyprowadzę;
Potym o tobie poradzę".
     On uczynił, co mu radziła:
Liszka po nim wyskoczyła 
A nad studnią przebiegała 
I z kozła się naśmiewała.
     Kozieł wołał: "Wszakeś ślubiła,
Aby mię stąd wyzwoliła;
Pomoży-ż mi, gdyś na świebodzie,
Bych nie ostał w tej to wodzie!" 
     Liszka rzekła: "Koźle miły! 
Rozumy cię omyliły, 
Których w swej brodzie mało masz,
Chocia się w niej barzo kochasz.
     Abowiem, by ty był rozum miał, 
W studnią by był nie wstępował, 
Ażeby pierwej opatrzył, 
Kędy by zasię wyskoczył".
     Wszelki mądry, kto ma działo,
Aby się mu mądrze zstało, 
Koniec przeźrzy, niż co poczniesz,
A tak w szkodę nie upadniesz.

0	  Winiarz jeden, bliski śmierci, 
Chcąc nauczyć swoje dzieci, 
Wszytkich sobie wezwać kazał, 
Za testament im powiedział
     Rzekąc: "Pieniądze, którem miał,
Na winnicy-m je zakopał;
Gdyć umrę, pilnie szukajcie, 
A co potrzeba, najdziecie".
     Oni, gdy tako mniemali, 
Wziąwszy motyki, kopali;
Skarbu nigdziej nie tuczyli,
Aż się potym domyślili.
     Bo winnicę rozkopawszy 
Wzięli z niej pożytek więtszy:
Była ciem zawżdy rodniejsza, 
W dawaniu wina hojniejsza.
     A przeto kto chce bogaty być, 
Oplwawszy ręce, trzeba-ć robić! 
Orz rolą, kopaj korzenie, 
Nie troszcz się o dobre mienie.

0	   Ryś z liszką niegdy się gadał, 
Ślachectwem się jej przekładał:
"Jakom ja cudnej rodziny, 
Ukazują me pstrociny".
     Liszka rzecze: "Barzo błądzisz, 
Iż się z skóry cudnym sądzisz;
Bo gdy z ciebie sierść opłynie, 
Wszystko twe ślachectwo zginie.
     Jać-em tedy ślachetniejsza 
I więcej nad cię cudniejsza, 
Iż o cudną sierść mało dbam, 
W rozumie cudność pokładam".
     Nietrwałe-ć zwierzchnie okrasy, 
Wszystki się mienią za czasy;
Aleć to prawie ślachetny, 
Który w sobie ma rozum cny.

0	 Złodziej niegdy się ożeniał 
A sąsiadów k swadźbie wezwał, 
Którzy się tam weselili, 
Tańcowali, jedli, pili.
     Aż jeden mąż starszy rzecze:
"Szalenie się weselicie:
Wiele złego sam podziałał, 
A cóż, gdy będzie dzieci miał!
     Słońce niegdy toż działało, 
Iż się też ożenić chciało;
Ziemia tę rzecz zrozumiała, 
Tego dopuścić nie chciała,
     Rzekąc: ŤDosyć mam ciężkości, 
Cierpiąc twoje gorącości;
Cóż, by drugich słońc narodził? 
Wszytko stworzenie by zgładziłť".
     Źle ciem, gdzie się mocni mnożą, 
Bo ine wszytki ubożą:
Nie patrzą dobra pospolitego,
Jedno pożytku swojego.

0	    Rataj, mając pana swego 
Męża w czytaniu pilnego, 
Tam do jego książnice wszedł,
Gdzie on zawżdy swe księgi czedł.
     A gdy go uźrzał samego 
Nad księgami leżącego, 
Jął ty słowa k niemu mówić:
"Jakoż możesz sam tuta zbyć?" 
     On mu rzekł: "Nigdy ja nie sam, 
Zawżdy częstą biesiadę mam. 
Terazć-em oto sam został, 
Gdym ciebie przed sobą uźrzał".
     Którzy ciem siedzą z księgami, 
Nie mogą być nigdy sami, 
Aże kiedy w ciżbie siedzą:
Tam dopiero sami będą.

0	  Wilk na się owczą skórę wdział 
I pokorną postawę miał;
Takoż się miedzy owce wkradł,
Tajemnie ich wiele pojadł.
     Potym więc pasterz obaczył, 
Zdrajcę w owczej skórze łuczył 
A natychmiast go uchwycił, 
Swej się szkody nad nim pomścił.
     Bowiem na drzewie wysokim 
Obiesił go na kaźń wszytkim, 
Aby nań drudzy patrzali, 
Jego się działa wystrzegali.
     Ludzie, kiedy to widzieli, 
Na dziw się wszyscy zbieżeli 
Pytając, przecz to udziałał, 
Iż tako owcę uwiązał.
     On im rzekł: "Łatwia przyczyna:
Iż mi była barzo winna! 
Pasterzom ci owcą była, 
A wilcze skutki pełniła".
     Takież ci w Bożej owczarni 
Są wilcy szarzy i czarni;
Wilczą sierść wełną przykryli,
Aby tak rychlej zdradzili.

0	Był jeden mąż barzo dziwny, 
W rządzeniu żywota pilny, 
Urodzenia niewolnego, 
A rozumu ślachetnego.
Z Ammonijum, wsi frygiskiej, 
Która jest w ziemi trojańskiej, 
Wyszedł Ezop twarzy żadnej, 
A wymowy barzo śladnej.
Głowę też miał barzo silną,
Oczy wpadłe, barwę czarną, 
Krótkiej szyje, długoczelusty, 
Czarnozęby, z wielkimi usty,
Szeroki, niskiego wzrostu, 
Wielkich nóg, miąższego łystu, 
Z tyłu niemiernie garbaty, 
A z przodu lepak brzuchaty.
A k temu co gorszego miał, 
Iże się barzo zająkał;
Ale za ty niedostatki 
Miał dowcip na wszystki gadki.
Widząc go pan tak szpetnego 
A k swej służbie niegodnego, 
Tedy go do folwarku posłał, 
Aby tam na roli kopał.
Potym rychło czas się trafił,
Iż pan do folwarku nawiedził;
Rataj nowych fig nazbierał 
A pana imi darował.
Pan podarze przyjął wdzięcznie, 
Z ratajem mówił ochotnie, 
Chwaląc barzo jego pilność
I, którą miał k niemu, miłość.
Ale iż się do łaźniej brał,
O figi tako rozkazał:
Aby je jego słudze dano,
Któremu Agatopus dziano, 
Iżeby je u siebie miał
A panu by je cało schował
I z nimi więc tedy przyszedł,
Kiedy by pan z łaźniej wyszedł.
W ten czas przyszedł też i Ezop,
Urobiwszy się, ubogi chłop,
Aby sobie odpoczynął
A swój obrok zwyczajny wziął.
Agatopus, który fig strzegł,
Zjadł dwie fidze. Drugiemu rzekł:
"Bych się, bracie, pana nie bał,
Wszystki bych figi pozobał". 
Rzekł towarzysz: "Chcesz posłuchać
Aż sobą mi figi jeść dać,
Takową drogę najdziemy,
Jako z tego wynidziemy".
Agatop rzekł: "Rad bym wiedział,
Jako bych to uczynić miał". 
On mu rzekł: "Już się nie staraj,
A pana tak z łaźniej czekaj;
Więc kiedy pan będzie pytał,
Aby mu naprzód figi dal,
Rzecz: «Gdym je oto tu pokładł,
Przyszedł Ezop, wszystki pojadł».
Nie będzie-ć się mógł wymawiać,
Kiedy mu pan będzie łajać:
«O Ezopie, nędzny karwie,
To odniesiesz na swym garbie!»".
A gdy tę rzecz tako zwiedli,
W tę nadzieję figi zjedli;
Z Ezopa się naśmiewali
A jego złego czekali.
Pan więc potym z łaźniej wyszedł 
I posiedziawszy, póki był medł, 
Aże mu się zachciało jeść, 
Kazał figi naprzód przynieść.
Agatopus wnet wystąpił, 
Na Ezopa winę złożył, 
Rzekąc: "Ezop wszystki pojadł, 
To nań wiemy do naszych gardł".
Pan to słysząc barzo się rozgniewał,
Ezopa zawołać kazał. 
A gdy przyszedł, jął mu mówić 
A ciężkim karanim grozić:
"Ty, sługo, coś to udziałał, 
Iżeś mię tak we czci nie miał? 
Figiś zjadł, które mnie chowano! 
Tak mi na cię powiadano".
Słysząc Ezop barzo się bał, 
Na swe potwarce poglądał;
A nie mogąc się wymówić, 
Prosił wżdy, jako mogło być.
Pan kazał, by go zwleczono 
A miotłami usieczono. 
On się przed nogi położył,
By mu pan mało odelżył.
Natychmiast do kuchnie bieżał 
A kocieł z ukropem porwał;
A przed panem stojąc, ji pił, 
A potym zaś wszytek zrzucił.
Czysto ukrop tamo zmiotał, 
Bo jeszcze był nic nie śniadał;
A więc potym pana prosił, 
By też takież potwarca pił.
Oni dwa, gdy się napili, 
Wracania barzo bronili;
Ale brzuch, kiedy się zagrzał, 
Figi z ukropem wymiotał..
Tam soczenie obnażono, 
Miotłami je usieczono, 
Rzekąc: "Tako będę karać, 
Który by śmiał na kogo łgać!" 
Tak pan ty rzeczy sprawiwszy, 
Noc w folwarku przeleżawszy, 
Nazajutrz do miasta pojał, 
Bowiem inną tam sprawę miał.
Ezop nazajutrz rano wstał;
Szedszy na rolą, tam kopał. 
Więc się mu kapłan przygodził, 
Który był drogi pobłądził.
Prosił, by nad nim lutość miał,
Drogę mu k miastu ukazał. 
Ezop się cudnie postawił:
Jąwszy go, pod drzewem posadził.
A gdysta siedziała oba, 
Nakładł Ezop przedeń chleba,
Fig i daktylów przykładał, 
Aby jadł, łagodnie namawiał.
Więc wziąwszy dzban szedł do studniej 
I naczerpał wody zimnej, 
Przedeń ochotnie postawił 
A jako mógł, tako go czcił.
A kiedy kapłan precz iść chciał, 
Ezop też z nim pospołu wstał;
A trzymając go za rękę 
Nawiódł go na dobrą ścieżkę.
Kapłan za to, iże go czcił, 
Boga za Ezopa prosił 
Nabożnie się tamo modląc,
Ręce swe w niebo podnosząc.
Gdy kapłana odprowadził, 
Na rolą się zasię wrócił.
Siadszy pod drzewem, naczął drzemać,
A potym i twardo spać.
We śnie mu się Bóg ukazał,
Trudny mu język rozwiązał 
I jeszcze go tym obdarzył, 
Iż rozliczne baśni twarzył,
Prze to, iż Mu nabożny był 
A Jego kapłana uczcił. 
Dobrze-ć Pan Bóg służbę płaci:
Kto przeń da co, nic nie straci.
Potym Ezop, gdy ze sną wstał, 
Sam się z sobą tako gadał:
"Barzoć mi się dobrze śniło;
Daj to Boże, by tak było!
Aleć już mam dobrą mowę, 
Wszystki rzeczy prawie zowę:
Pług, lemiesz, jarzmo i woły, 
Jeden pstry, drugi gomoły.
Jako nagle to mi Bóg dał, 
Czegom się ja nie nadziewał! 
Tego podobno wdzięczen był, 
Iżem gościa dobrze uczcił.
Abowiem za dobre dzieje 
Pewien człowiek dobrej nadzieje:
Nie zapomni Bóg żadnego 
Uczynku miłosiernego".
A takoż z weselim powstał 
A na roli zasię kopał, 
Bogu z tych darów dziękując,
Jego sądom się dziwując.
Owa ciem rataj przybieżał, 
Aby roboty obeźrzał, 
I hnet począł bić jednego
Niewolnika pana swego.
Ezop, gdy to bicie widział,
Krzywdy bitego żałował;
Śmiele na rataja powstał, 
Takimi go słowy karał:
"Przecz go bijesz bez przyczyny? 
Nie masz do niego żadnej winy. 
Snadź by nigdy nierad przestał,
Iżeby nas nie kołatał.
Ty sam roboty nie robisz, 
A nad nami grozy stroisz. 
Pochlebować ci nie umiem, 
A toć wszystko panu powiem".
Zenas dziano ratajowi. 
I dziwował się Ezopowi, 
Iż mu się tako zastawiał 
I już roztropnie wymawiał.
I jął sobie tako radzić:
"Muszę ja pierwej uprzedzić,
Aby mię ten nie osoczył;
A tak bych włodarstwo stracił".
Wsiadł na klusię, do miasta jał 
A takie słowa ku panu miał:
"Panie mój, Bóg ci pomagaj, 
A łaskawie mię wysłuchaj!" 
Rzekł mu pan: "Co to nowego? 
Przecz cię widzę tak zlękłego?"
Rzekł: "Cuda się tam zstały, 
Które nigdy nie bywały:
Ezop, on niewolnik sprośny,
Stał ci się barzo wymowny;
U mnieć to jest za wielki dziw,
Takiegom nie widział, jak żyw".
Pan rzekł: "Nic się nie dziwuję, 
A z tego Bogu dziękuję;
I tobieć to nie ma dziwno być, 
Iże człowiek począł mówić:
Mnodzy ciem tacy bywają, 
Iż kiedy się rozgniewają, 
Dla wielkiego rozrzewnienia, 
Długo nie mają mówienia".

0	Jako i przecz Pan Bóg stworzył świat i człowieka.
Jako i przecz Pan stworzyć raczył człowieka.
Przecz żonę stworzyć raczył Adamowi.
Przecz czart zwiódł człowieka.
Jako i w jakiej rozności naród ludzki rozmnażał sie na ziemi.
O rozności stanów niebieskich a stąd i ludzkich.
Człowiek według biegów niebieskich rodzić sie musi.
Co sprawuje czterzy wilgotności w człowieku.

0	Jako Pan Bóg, obaczywszy rozność przyrodzenia ludzkiego, i rozumem i przykazaniem swym ozdobić i przestrzegać go raczył.
Jako Pan, podpierając rozumu, dał jeszcze k temu przykazanie swoje.
Bóg nie chce, aby kto złym był.

0	Jako mają rodzicy starać sie o wychowanie młodych dziatek swoich i jako mają rozeznawać przyrodzenie ich.
Jedła jakie mają być dzieciom dawane.
Ubiory jakie mają być dziecinne.
Jakiego preceptora młodym dzieciom szukać.

0	Jako sie ma dzieciątko uczyć o Panu Bogu i o bojaźni Jego rozumieć, co sie i starszemu przygodzić może.
Jako prawdziwe pisma rozeznawać mamy.
Jako rozumieć o istności Bożej.
Jako są trzej stanowie w jednej istności Bóstwa.
Jako jest Bóg złym srogi a dobrym miłosierny.
O co mamy prosić Ojca swego niebieskiego.
Co mówimy do Ojca, to bezpiecznie mówić możemy do Syna i do Ducha Świętego.

0	Jaka jest rozność w przyrodzeniu ludzkiem.
Jakich nauk do wolnego żywota potrzeba.
Bez skutku słówka farbowane nic nie są.
Jakiego ćwiczenia mają życzyć poćciwi rodzicy dziatkom swoim.
Jako rozmowy poćciwe młodemu bywają pożyteczne.
Jako przy pamięci, co jest potrzebniejszego, zachowywać mamy.

0	Jako młody człowiek ma sie do cudzych krajów przejeździć.
Uważywszy miejsce, gdzie sie obrócić, jak sie tam sprawować.
Jakich obyczajów używać miedzy postronnemi narody.
Co jest za wada młodości ludzkiej.
Jako z postawy poznać sprawy młodej człowieka.

0	Kto wiele chce widzieć, trzeba też o tym wiele rozumieć, i jako sie młody człowiek w postronnych krajoch zachowywać ma.
Jaka choroba, takiego jej lekarza potrzeba.
Snadnie wszytko w sobie postanowi, kogo rozum rządzi.

0	Jako cnota z rozumem i fortuna roznemi gościńcy chodzą.
Cnota wielka królowa.
Pan młody z czym ma do domu przyjechać.
Do domu przyjechawszy, co pan młody czynić ma.

0	O dworskim i żołnierskim stanie.
Stan rycerski jaki jest.
Żołnierze na leży co czynią.
Przyjechawszy z źołnierstwa, jako sie rycerski człowiek ma zachować.

0	O śrzednim wieku żywota człowieka poćciwego, zwłaszcza o pirwszym postanowieniu jego.
Jakim kstałtem ma młody człek szukać ożenienia swego.
Równemu z równym ożenienie nalepsze.
Jako jest wdzięczne małżeństwo zgodne.
W jakim jest omierżeniu żywot bezzakonny u Pana.
Prawa pogańskie na gwałtowniki małżeństwa.
Żona dobra dar Boży.

0	Jako sie ma poćciwy w powinności swej zachować, postanowiwszy jaki taki staniczek swój.
Godność swą jako powinien poćciwy zachować.
Tamże o urzędzie poselskim i jako wiele na nim należy.
Jakiby poseł miał być wedle cnoty.
Jako starzy ludzie cnoty strzegli.
W przypadłych urzędziech jako sie poćciwy zachować ma.

0	Kogo Pan Bóg pozowie do rady a do spraw Koronnych abo jakiego państwa inego, jako ma swój stan poćciwy w tym urzędzie zachować.
Jako ma wierna a poćciwa rada radzić panu swemu.
Jeśli rada ućciwa obaczy w panu złą wiarę albo małe dbanie o bojaźń Bożą, co czynić ma.
Jako poćciwa rada ma upominać pana z sprawiedliwości.
Pogańscy królowie jako strzegli sprawiedliwości.
Jako pana przestrzegać z uporu, albo gdyby prawa gwałcił poddanym swoim.
Jako jest wielka rzecz miłość pańska u poddanych.
Pan każdy słaby bez miłości poddanych.
Mocne mury miłość poddanych.
Jako pana przestrzegać z swowolnego żywota.
Pogańscy królowie jako sie wszeteczeństwa strzegli.
Z pychy jako senator poćciwy pana przestrzegać ma.
Łakomstwo jako szkodliwe panu każdemu i jako go z tego przestrzegać.
Jeśliby senator widział pochlebstwo około pana, jako go przestrzegać ma.
Naszkodliwsze źwirzę pochlebca.
Rzemięsła pochlebników.

0	Jako sie ma poćciwy ślachcic w swym ślachectwie zachować i co jest prawe ślachectwo.
Prawe ślachectwo jakie być ma.
Pogańscy ludzie jako cnotami umieli ślachectwo pokrywać.
Szara pycha jako szkodliwa.
Pan sie na pychę nasrożej gniewa.
Ślachcicowi poćciwemu nic skromna wspaniłość nie wadzi.

0	Jako poćciwy człowiek wszytki cnoty w sobie zdobić powinien, a napirwej sprawiedliwość.
Jako barzo tym świętym klenotem sprawiedliwością niedbale zatrząsamy.
Sprawiedliwy nigdy sie zafrasować nie może.
Jako poćciwy człowiek zazdrość w sobie hamować ma.

0	Jako łakomstwo jest szkodliwy przypadek i jako sie go poćciwy przestrzegać ma i z których przyczyn nam przypadać musi.
A pirwsza przyczyna koszt dziwnych ubiorów.
Pojazdy kosztowne.
Koszt a rozliczność potraw wymyślnych jako jest szkodliwy, a to druga przyczyna łakomstwa.
Mniejszych stanów w potrawach wymysły.
Rozność potraw także rozność szkód i wrzodów czynić musi.
Przyrodzenie nasze rozne a zawikłane, rozne też w sobie sprawy mieć musi.
Trzecia a słuszna przyczyna do łakomstwa i do złego żywota niepomierne pijaństwo.
Jako pijanice noc ze dnia sobie czynią.
W opilstwie czas marnie ginie poćciwemu.

0	Jako już za tymi, jakochmy słyszeli, wszetecznemi przypadki, przypada on grzech szkodliwy łakomstwo, a za nim pycha, a potym rozterk a zwada.
Łakomiec sie trudno poćciwym może rozumieć.
Pan łakomstwo zawżdy na wielkiej pieczy miał i srodze za nie karał.
Niemasz żadnej trudności, czegobychmy sie dla łakomstwa nie ważyli.
Kto pomni na poćciwą sławę, snadnie łakomstwo zwycięży.
Człowieka zabawionego niewolą świata tego dla łakomstwa trudno go dobrym człowiekiem właśnie zwać.
Przeto nam łakomstwo panuje, iż nie wierzymy ani cnocie ani obietnicam Bożym.

0	Jako poćciwy człowiek pychę i ine wszeteczedstwa z niej przypadłe ma w sobie i skromić i jako sie jej przestrzegać.
Przodkowie naszy święci jako pychy używali.
Czemu sie nam pychy chce.
Co sie kolwiek na świecie dzieje, ciału sie kwoli dzieje.
Żadna rzecz nie jest zła, która bywa rozumem sprawowana.
Jako z pychy wzgardzenie roście, a z wzgardzenia nieprzyjaźń a zwada, a jako sie tego poćciwy przestrzegać ma.
Może być krotofila bez szkodliwych żartów.
Rozne postawy gniewliwych, Człowiek nie może razem wszytkiego w sobie uskromić.
Pirwsze przypadki przyrodzenia naszego nie są w naszej mocy.
To nalepszy doktor, co sie sam uleczy.

0	Tam już będzie, jako po tych wszytkich przypadkoch o poćciwy człowiek on szkodliwy przypadek gniew w sobie i ukrócić i umiarkować i jako sie w nim ma i obchodzić i sprawować.
Jako są szkodliwe przypadki z gniewu.
Gniew a rozgniewanie są od siebie rozne.
Kto chce, snadnie rozumem każda rzecz pohamowana może być.
I baczny człowiek rozgniewać sie musi, ale z rozumem.
Mądrego człowieka gniew jest potrzebny.
Człowiek mądry złym z poćciwym karaniem jest jako doktor chorym z łagodnym lekarstwem.
Wada, iż człowiek podobieństwu wiele wierzy.
Wszytki grzechy śmiertelne gniew w sobie zamyka.

0	Gdy już wiemy, jako szkodliwy jest gniew, tedy sie trzeba starać, jako a czym ji w sobie miarkować mamy.
Pirwsze, wtóre, trzecie, czwarte lekarstwo na gniew.

0	Tam już będzie, jako poćciwy człowiek, uważywszy występki i ich przestrogę, jako sie zasię ma cnotami sprawować, a napirwej świętą prawdą.
Co jest prawda.
Jako prawdę od fałszu rozeznać.
Roztropny ma pilno upatrować, co pod pokrywką wre.
Jako stałość z prawdą społu z sobą rostą a jako prawda bez niej trudno ozdobna być ma.
Frasowny dwie sobie szkodzie czyni z jednej.
Wspaniła myśl co czyni.
Stałemu sercu wszytko równo.
Stateczna myśl zawżdy wesoła.

0	Jako gdy już kto uchodząc zbytków wyszszej napisanych a imię sie cnót, to jest, prawdy i stałości i inych, tedy mu już do tego i przyjaciela trzeba.
A tam jest nauka, i jako go poznać i jako sie przeciw niemu zachować.
Rozliczny kstałt przyjaciół jako rozeznać, a napirwszy pochlebny.
Drugi bywa przyjaciel zalecany.
O prawym przyjacielu i jako go poznać i jako go chować.
Z prawym przyjacielem rozmowy abo biesiady jakie bywają.
Dla rozważenia słów natura nam uszy i rozum dała.
Rozny głos jest prawego a omylnego przyjaciela.
Jako statecznie miłość a przyjaźń ludzie pogańscy chowali.

0	Postanowiwszy już sobie prawą przyjaźń człowiek poćciwy jakiego też żywota ma używać i jako ma wszem dobry być i jako a gdzie ma roztropnie dobrodziejstwy swemi szafować.
Dobrodziejstwa, co nas nic nie kosztują, a przedsię sie nam oddają.
Dobrodziejstwa społeczne poćciwe i potrzebne.
Sroga kaźń wstyd na złego.
Dobrodziejstwo każde z ochotą wdzięczniejsze.
Co komu przystoi, to mamy przeń czynić.
Są też dobrodziejstwa w nadzieję sowitego zysku.

0	O niewdzięczności dobrodziejstwa i skąd to przychodzi.
Przyczyny niedbałości dobrodziejstwa.
Są też dobrodziejstwa, co za nie łają i dziękują.
To nalepsze dobre, co sie wszem przygodzi.

0	Gdy sie kto stara, aby sie ukazał wszem dobry, jako tego używać ma.
Przy sławie ma każdy mocno stać.
Człowiek poćciwy ma być jako jasna świeca.
Marnotratca a skępiec z jednego domu idą.

0	Jako poćciwy człowiek, już w słusznych sprawach postanowiony, pomiernego a pobożnego gospodarstwa swego ma roztropnie używać.
Rok na czterzy części rozdzielon.
Wiosnę kto niedbale opuści, siła na tym należy.
Pczoły, owce niemały pożytek uczynić mogą, także ine rzeczy.
Lato gdy przydzie, co z nim czynić.
Jesienne rozkoszy, gospodarstwa i krotofile.
Zima co za pożytki i co za rozkoszy w sobie ma.
Żywności dziwne ubogich ludzi.

0	Jako już poćciwy człowiek, postanowiwszy około siebie i gospodarstwo i ine sprawy swoje, ma spokojnego staniku swego używać.
Czytać poćciwemu, kto umie, jest rzecz barzo potrzebna.
Konia, zbroje i inych rzeczy poćciwemu spróbować jest potrzebna rzecz.
Co nas w niedbałość przywodzi.
Nic lepszego w każdym żywocie jedno radość a pociecha.
Chwała prawdziwa a omylna.

0	O człowieku poćciwym na co sie już rozmyślać ma, przyszedszy ku trzeciemu, to jest, starszemu wieku swojemu.
Rozbójnicy człowieka poćciwego, co fortunie przysługują.
ObrońcE człowieka poćciwego, co cnocie przysługują.
Rozmysł słuszny statecznego człowieka.
Jakie Pan zawżdy baczenie miał na szedziwe lata.
Jako Pan stare a szalone karał.
Krześcijański starzec jako sie sprawować ma.
Co sobie starzec do poćciwego żywota na pomoc brać ma.
Wiara, nadzieja, łaska mają też swe panny służebne.

0	Jako w zawód wszyscy do kresu bieżymy.
Jako nas Pismo niepotrzebnemi sługami zowie.
Jako nas czas, jako złodziej, okrada.
Pokój od świata rozny z pokojem dusznym.

0	Jako sie tu równych strachów boimy, o więtsze nie dbamy.
Stałemu sercu nigdy nic nie straszno.
Wiek człowieczy jest jako rok bieżący.

0	Jako poćciwy człowiek, przyszedszy k latom swoim, ma stan swój sprawować i jako sie ma na przyszłą drogę swoję rozmyślać.
Kto jest prawie błogosławiony a prawą drogą chodzi.
Każde przyrodzenie musi mieć przysadę w sobie.
Zabawiony światem mało sie na co przygodzie może.
Poważny stan niczym nie może być zatrwożon.

0	Iż mądrość a roztropność rozne są sobie w sprawach swych.
Przyszedszy ku latom, co ma poćciwy mieć na pieczy.
Człowiek poważny jako sie ma zachować.
Bóg z daleka wszytko upatruje.
Zbytnia dobroć szkodliwa.
Wspaniła myśl i układność ma we wszem być uważana.

0	Iż świat bez przygód być nie może, i jako sie w nich cieszyć i statecznie trwać mamy.
Szkoda sie o to frasować, co sie wrócić nie może.
Przyrodzeniu gwałt rozumem czynić mamy.
Żadny czas nasz od przygód nie jest bezpieczny.
I niebo i ziemia i święci są przygodam poddani.
Gdy święci a zacni ludzie bez przygód być nie mogą, przeczże sie frasować mamy.
Przykłady na frasunk z ludzi pogańskich.
Przykłady na frasunk z ludzi zacnych Zakonu Starego.
Na świecie nic niemasz, coby sie odmienić nie miało.
Jako mądry przygody sobie rozważać ma.

0	Iż są niektórzy, iż nie tylko na przygody, ale i na krótkość żywotów swych sie frasują, będąc sobie sami krzywi.
Człowiek sobie sam krzyw w ukróceniu żywota swego.
Siedm śmiertelnych grzechów jako żywot psują.
Przecz źwirzęta niektóre dłużej żywą, niż człowiek.
Natrudniejsze rzemięsło nauczyć sie dobrze żyć.
Są drudzy, co sie radują, iż im czas prętko zbiega.
O przyszłych rzeczach nikt nie myśli.
Nieszczęsny to jest, co w marnym proznowaniu czas traci.
Poćciwy jako sobie ma pamięć a dobrą sławę czynić.
Czym sie ma stary leczyć na złe sprawy swoje.

0	Przecz sie przed starością a przed śmiercią trwożymy.
Chytrością moc może zwyciężyć.
Druga i trzecia przyczyna, przecz sie starości boimy.

0	Czwarta przyczyna, przecz sie ludzie przed starością wzdrygają.
A tam będzie, jako sie śmierci nie lękać.
Czemu sie tego lękać, co powinnie być musi.
Poćciwemu przecz ma być śmierć straszna.
I pogani i czarci śmierci nie ganili.
Czarci za skarb ludziom śmierć dawali.
Nierozmyślnym śmierć strach, rozmyślnym krotofila.
Mądry co sobie o śmierci rozważać ma.

0	Gdy już poćciwy człowiek rozważy powinność śmierci, jako jej ma czekać i jakiego żywota do czasu swego przyszłego używać ma.
Starego rozliczne pociechy.
Czytanie wielka rozkosz.
Stary wiek w dziwnej obronie Pańskiej.
Przypadki świata tego nic wiernemu nie straszne.
Złym czemu Pan dobrze czyni.
Nie dziwne sprawy Pańskie, kto sie im przypatrzy.
Są rzeczy dobre, co sie złemi zdadzą.
Stały niczegoj sie nie boi.

0	Jako sądy Pańskie są nieomylne.
Kto sie chce sądom Pańskim przypatrzyć.
Jako jest zacne królestwo Polskie.

0	Iżby sie nalazły przyczyny dobrej sprawy, by ludzie chcieli.
Skarb pospolity jakoby sie zamnożyć mógł.

0	Rycerski stan jakoby sie też ku rządowi przyczynić miał.
Mało ich, co sie z chucią o Rzeczpospolitą starają.

0	Iż gniew Pański nigdy bez przyczyny nie przypadnie.
We wszytkich staniech mało sprawiedliwości.

0	Jakie chytre podstępki miedzy ludźmi powstały.
To dziś rozum podstąpić, kto kogo może.
Wszyscy sie niesprawiedliwością uwikłali.
Włodarze Pańscy duchowni jacy są.

0	O sprawach Koronnych i o powinnościach ich.
Kogożby o nierząd winować.
Jako pobożni darów Pańskich używają.
Przecz od dawnych czasów nic sie słusznego postanowić nie może.

0	Co za przyczyny są gniewu Pańskiego nad nami, W Piśmie Świętym mało mędrować potrzeba.
Jako gniew Pański ubłagać.
Świątość ciała i krwie Pańskiej jako rozumieć.

0	Co czynić w tych obłędnościach świata tego.


0	Wszystko po społu umiera z człowiekiem,
Lecz święta cnota, ta trwa wiecznym wiekiem.
Cnota jest klenot nieoszacowany,
Bo ta ozdobi ubogie i pany. 
Cnota się błyszczy nad wszytki szmaragi,
Na żadnym targu jej nie najdzie wagi. 
Wszytko się musi zmienić przy człowieku,
Lecz cnota święta, ta z nim trwa do wieku. 
Z ciałem przypadki odmienić sie muszą,
Lecz cnota święta, ta i w niebie z duszą.
Niech sie, jako chce, mieszać wszytko będzie,
Cnota każdego ma ozdobić wszędzie.
Z zacnych postępków a z poćciwej sprawy
Zawżdy cnotliwi dostawali sławy. 
Mocna to zbroja z poćciwością cnota:
Ta sławy strzeże, a broni kłopota.,
Piękniej każdemu przy cnocie sławnym być
Niż przy niecnocie smętnych czasów użyć. 
Kiedy niecnota jaka ruszy ciebie, 
Nie masz li kogo, zawstydaj się siebie.
Cnota na świecie jest wielka królowa, 
A w dziwnej sławie swe dworzany chowa. 
Gdy kogo widzisz wszetecznym na świecie,
Łajesz; przeczże cie to samego gniecie? 
Wszeteczny zawżdy, co swą cnotę depce,
Mnima, by o nim, gdy kto z drugim szepce. 
Poćciwy wszędy, gdy swą sławę czuje,
By orzeł zawżdy wzgórę przepatruje. 
Wielki to klenot mieć poćciwe oczy,
Kto prze niecnotę w ziemię ich nie tłoczy.
Nadobnie cnota swe kochanki stroi,
A żaden tych słów: "Ty milcz!" sie nie boi.
Nikczemny to sklep, kędy skarbu nie masz;
Takież bez cnoty dobrego mi ukaż. 
Niech się, jako chce, zdobi kstałty ciało:
Wszytko szpetny strój, kiedy cnoty mało. 
Napiękniejszy strój nade wszytki złota,
Kogo ozdobi z poćciwością cnota. 
Napiękniejszą to na sławę delija,
Kto z cnotą dzierży, a niecnotę mija.
Cnota z fortuną nigdy z sobą wiernie:
Ta wzgórę lata, a ta wszystko miernie. 
Rozliczne burzki około człowieka,
Jako go cnota ma zdobić do wieka. 
Koń twardym krygiem bywa załomiony,
A ciało cnotą, ten źrzebiec szalony.
W fortunnych czasiech cnota się więc niszczy,
Ale w fortunnych najaśniej się błyszczy.
W szczęściu mało znać człeka cnotliwego,
Bo wszyscy chwalą i złe sprawy jego.
Kiedy nieszczęście przypadnie na kogo,
To już swe handle cnota ceni drogo.
Cnota z fortuną rozno z sobą chodzą,
A nigdy w jednym gmachu się nie zwodzą.

0	Kiedy pana grzebiono, pani narzekała:
     "Czegożem ja, sirota nędzna, doczekała!" - 
Kiedy ją hamowali, tu się wydzierała, 
     A gdy go w grób kładziono, na ziemi leżała.
Potym, gdy grób zakryto, sąsiadek pytała:
     "Cóż się wam zda: dobrzem li tak była omdlała?
Rada bym była lepiej, wieręm nie umiała, 
     Prze Bóg wystrzec mię było bom wtym nie bywała!" -

0	Gdy ksiądz śpiewał pasyją, więc baba płakała. 
     Umie li po łacinie, druga ją pytała:
"Płaczesz, a to wiem pewnie, nie rozumiesz czemu
     I ten twój płacz podobien barzo k szalonemu".
Rzekła baba: - "Iżci ja płaczę nie dlatego,
     Lecz wspominam na swego osiełka miłego,
Co mi zdechł. Prosto takim, by ksiądz, głosem ryczał,
     I takież na ostatku czasem cicho kwiczał".

0	Mieszczanie gdy się poście księdzu spowiadali,
     Iż są cudzołożnicy, wszyscy powiedali. 
Ten rzekł: - "A skądże tych pań tak wiele miewacie,
     Podobno, lżę wzajem sobie oddawacie?
Bo też mało nie wszytki panie powiedały,
     Iż też z cudzymi mężmi zachowanie miały.
A tak gdyż wam nie krzywda, idźcież z miłym Bogiem!
     I mnąc czasem nie gardzą, kapłanem ubogiem".

0	Polak przez włoską ziemię jadąc kęs pozostał,
     Kucharza dla gospody naprzód sobie posłał. 
Kucharz jadąc na drodze zbroił coś dobrego,
     Że go wnet obiesili, jako podróżnego. 
Pan po tym, jadąc w drogę, swą barwę obaczy,
     Rzecze: - "Wierę, pan Matusz nasz to wisieć raczy!
Wej, przedsię naszy górą, chociaj w cudzej ziemi.
     Ale my tę gospodę, co zjednał, miniemy".

0	Chłopi wilka żywego w jamie ułapili,
     Jaką mu mękę zadać, społu się radzili. 
Jeden rzecze: - "Żebyście to źle uczynili,
     Byście go bez pokuty w tych grzechach zabili".
A ci się go radzili, co za pokutę dać.
     Ten rzekł: - "Nie możecie go iście lepiej skarać.
Dajcie za moje żonę, nie trzebać mu więcej.
     Pewnieć odpokutuje niż do roku pręcej".

0	Rozumiem temu jednak, że cię co ruszyło,
     Bo co zeszło na statku, śmiechem się zakryło. 
Odpuść, bracie! Swojać rzecz, coć by się nie zdało,
     Gdyż się i to, i owo społu pomieszało. 
Widzisz takie rozumy, co tak świat zbiegały,
     Że nie wiem, czego by już wszędy nie zmacały. 
Więc też ci nieukowie, co pisma nie mają,
     Gdy nie mogą mędrować, niechajże wżdy bają,
Bo komu inochody nie stawa, więc grędą, 
     A baby, gdy lnu niemasz, niech konopie przędą.
A niechaj narodowie wżdy postronni znają,
     Iż Polacy nie gęsi, iż swój język mają! 
Wszak widamy u sławnych, chociaj nie Polacy,
     Pisali też leda co, chudzi nieboracy. 
A o Polakoch sobie ledwe tam bajali,
     Iż też są jako ludzie, którzy je widali. 
Jeślibyś też z niełaski na lewo szacował,
     Masz papir, napisz lepiej - ja będą dziękował. 
Boby to własna sztuka szyrmirza każdego 
     Miała być: okazać co na szkole nowego.
Gdyż to jest z przyrodzenia cudze sprawy ganić,
     Jako by rzekł: umiałbych ja to lepiej sprawić. 
Dzierżę, iż materyją możesz lepszą sprawić,
     Ale ją ośmią wirszów trudno masz wyprawić. 
Skosztujże, miły bracie, wszak papir niedrogo!
     A jeśliże nie umiesz, nie szacuj nikogo! 
Bo wiesz, iżeć i za to napisana cena,
     Kto gani, nie dowiedzie: talionis poena!

0	Najjaśniejszemu Książęciu a Panu, Panu Zygmuntowi z Bożego miłosierdzia Królowi Polskiemu, Wielkiemu Księdzu Litewskiemu, Ruskiemu, Pruskiemu, Mazowieckiemu etc. Panu, a dziedzicowi, niektóry poddany Jego K[rólewskiej] M[iłości] wieczną a powolną służbę swą wskazuje.
Nie prze żadne pochlebstwo, ani też w nadzieję jakiej łaski znania (co jednak bez słusznych zasług rzadko być może), Najjaśniejszy a Miłościwy Królu, W[asza] K[rólewska] M[iłość], ty przysługi, onego zacnego króla i proroka Starego Zakonu, króla Dawida, które on snadź barzo miłe a wdzięczne Panu Bogu czynił, teraz polskim językiem wyłożone, W[aszej] Kr[ólewskiej] Mi[łości] przypisuję. Bo aczkolwiek każdego stanu człowiekowi tym się bawić nawięcej przystoi, aby szukał praw królestwa zwierzchniego, gdzie to nam i sam Pan nasz obiecuje, iżby już nam za tym wszytki ine rzeczy po myśli przypadać miały, ale iż za sławnego panowania tego to króla Dawida w żydostwie, jakie szczęście w ludziach, jakie posiadania postronnych narodów, jakie zwycięstwa w rzeczach niepodobnych, jakie rozszerzania dóbr i pokoju ludziom, nie do końca podług myśli Pańskiej żywiącym się trefowały, to się snadź wszytko działo za cnotliwymi sprawami, a za doskonałym żywotem tego pasterza, który się natenczas oną trzodą opiekał, którego żywot, wiara, nabożeństwo i inne wszytki poczciwe sprawy tu są w tych książkach właśnie niżej napisany.
A iż państwa W[aszej] K[rólewskiej] M[iłości] i rozszerzania granic swych, i wiele zwycięstwa nad postronnemi narody i wdzięcznego pokoju, który wszem ludziom rozkosz i kochanie mnoży, przez niemały czas już z radością używają, snadź Pan Bóg nam Polakom, acz źle zasłużonym, raczył W[aszej] K[rólewskiej] M[iłości] też dać polskiego Dawida, którego żywot, sprawy, cnoty, ja inaczej rzec nie mogę, są nie tylko poddanym, ale i wiele postronnym ludziom obficie jasne a znaczne. Bo ale sprawa naważniejszych rzeczy i wszech namożniejszych królestw tu na świecie rozlicznie się odmieniać może, ale sprawa zwierzchniego Królestwa jednym kształtem, jednymże sposobem a jednym rządem z wieków jest postanowiona. A snadź tam już nigdy się nie mienią, gdzie gdy W[aszej] K[rólewskiej] M[iłości] łaską, miłością, sprawiedliwością postanowienie koruny swej łaskawie a miłościwie więcej folgować wolej Boskiej, niż biegłościam ziemskim, sprawować a stanowić będzie raczył. Tenże Pan Bóg żyw i króluje, co Dawidowi wiele dobrodziejstwa szafował i jego pokolenie hojnie szerzyć obiecował i dosyć k temu czynił.
Tenże Pan Bóg i żywot W[aszej] K[rólewskiej] M[iłości] i szczęsne a spokojne panowanie i potomki W[aszej] K[rólewskiej] M[iłości] (w czym my jeszcze ubodzy poddani Koruny tej osobną nadzieję a pociechę mamy) szerzyć a mnożyć będzie raczył. Tenże Pan Bóg zgromi a zetrze uporną myśl każdego nieprzyjaciela W[aszej] K[rólewskiej] M[iłości], iż nigdy ręki podnieść nie będzie śmiał na państwa W[aszej] K[rólewskiej] M[iłości], a my wierni poddani, mając dobry przykład z wodza a z pasterza swego, będziem k niemu wołać a prosić, aby nas raczył rządzić, chować a sprawować tak, jakoby nie miał nigdy przyczyny podnieść groźnej ręki nad nami, acz ją nam, a snadź za słusznemi przyczynami naszemi srodze grozić raczy. A przy tym daj Panie Boże użyć W[aszej] K[rólewskiej] M[iłości] szczęsnego a po myśli panowania i ze wszem narodem swoim ku naszej wszem poddanym osobliwej pociesze, na wieczne a na długie czasy.

Ku temu, co by miał wolą czyść ty książki

Proszę, kto będzie czedł,
Obacz a snadź sobie uważyć racz,
Aby to wżdy miał na pieczy, 
Co są w tym piśmie za rzeczy.

Bo żadny rozum stworzony
Nigdy nie był tak ćwiczony,
Aby, gdy miał w to ugodzić,
Dotknąć się boskich tajemnic.

Bo i święci tak pisali,
Iż o żadnym nie słychali,
Kto by myśl Boską zrozumiał,
Abo Jemu radzić umiał.

Ale Bóstwo nieskończone
Widząc dziedzictwo stracone,
Które sobie ku czci stworzył,
Iże je był marnie zborzył,

Miłościwie się rozmyślał,
Jakoby w to ugodzić miał,
Aby był gniew swój ukrócił,
A k miłosierdziu się wrócił.

Zsyłał tu dziwne proroki,
A z rozlicznymi wyroki,
Złym przez nie groził srogością,
A dobrem wielką miłością.

Objawił też to wielokroć
Onę swą nieznośną dobroć,
Którą nad nami kończyć chciał,
Iż i Syna tu posłać miał.

Który nas był miał z nim zgodzić
A tym ostatek nagrodzić,
Co miał gniew sprawnie wyniszczyć,
To raczył swą krwią oczyścić,

Ale ze wszech, co ich czcimy, 
Snadź Dawida znajdujemy, 
Iż przezeń nawięcej zjawił,
Co gdy świętym Bóstwem sprawił.

Tu czci a to się nauczysz...

0	Już ty kołac jako chcesz botem podkowanym,
     Już sie więc tam przypatruj ścianam malowanym, 
Biegaj za nastołkami a polewki chwataj,
     A jako kędy możesz, tak swe szczęście łataj,
Jam już tak doma siedząc obrał sobie pokój,
     Bogum wszytko poruczył, ty tam, z kim chcesz, rokuj,
Bo tak słyszę, iż ten Pan przed wszytkimi płuży,
     A nikt na żadnym królu więcej nie wysłuży.

0	Przypatrzże się, co umie poczciwe ćwiczenie,
     Gdy ślachetne przypadnie k niemu przyrodzenie,
Co rozeznasz z przypadków i z postępków jego,
     Tego Kochanowskiego, ślachcica polskiego,
Jako go przyrodzenie z ćwiczeniem sprawuje,
     Co jego wiele pisma jaśnie okazuje. 
Mógł ci umieć Tybullus piórkiem przepierować,
     Lecz nie wiem, umiałli tak cnotę zafarbować.

0	Pan z nieba za jeden dzień tysiąc lat szacuje,
     A długo, niż możność swą, czeka, okazuje,
Aleć tu i cirpliwość długo święta była,
     Iż się tak w szczyrych plotkach jego chwała ćmiła. 
Aż nie mogła wycirpieć możność święta jego
     I pobudził człowieka według zdania swego,
Marcina z Witemberku, doktora zacnego,
     Który wyniósł na światło sławną chwałę jego,

0	O nieszczęsny zwyczaju, o szalona sprawo,
     Mając tak zawikłane, by we zgrzebiach, prawo,
Nie ważyć na to czasu, aby go poprawić,
     A wżdy w lepszą formułę sprawiedliwość wprawić!
Lecz o to ci nie dbają, którzy tym władają,
     Choć drugim, co im krzywda, łzy w oczach pływają,
A snadź by anioł mówił, wszytko by zganili,
     Alboć się tych wykrętów u diabła uczyli?

0	Nie wiem, kto nam Polakom dobrą myśl popsował,
     Lecz zda mi sie, iż mieszek, co hojnie szafował. 
Gdy do niego poźrzymy, ano w nim nic nie masz,
     Przez tego mi przysmaku wesołego ukaż! 
Lecz nam snać mieszek nie krzyw, mychmy krzywi sami,
     Żechmy sie przesadzili nazbyt pstrocinami;
Więc i dobre biesiady giną miedzy nami, 
     Rozradzą je półmiski, co idą parami.

0	Czekaj, miłe kamienie, aż się Pan zmiłuje,
     A iż wżdy kogo ruszy, co świat przepatruje, 
Iż cię zasię na kupę, jako pirwej złoży, 
     Sobie sławę, Koronie pożytek umnoży. 
Bo jakiż to wżdy rozum i jakaż to rada,
     Mając płoty gotowe od złego sąsiada, 
Wolą, aby tam wilcy kozy drapiąc wyli,
     Niż by się zacni ludzie i państwa mnożyli!

0	Tu na ciebie, Kretkowski, śmierć i twe przeznaczenie czekały, gdy niestrudzony zwiedzasz wokół wszystkie lądy i wszystkie morza. Ciebie i bystry Ganges, i zimne fale Dniestru, ciebie i Tag, i Ren, i pobrzeże dwuimiennego Istru, i ujście siedmioramiennego Nilu widziały. Teraz poszedłeś oglądać wielki Olimp i niebiańskie przybytki, gdzie bliski bogom śmiejesz się z marnych starań, nadziei i żalów ludzkich.

0	Byś wszystko złoto posiadł, które - powiadają -
Gdzieś daleko gryfowie i mrówki kopają,
Byś pałace rozwodził nie tylko na ziemi, 
Lecz i morza kamieńmi zabudował swemi,

Jesli dyjamentowe goździe Mus ma w ręku,
Którymi natwardszego umie pożyć sęku,
Ani ty wyswobodzisz serca z ciężkiej trwogi,
Ani z okrutnej śmierci sideł wyrwiesz nogi.

Lepiej polnych Tatarów dawny zwyczaj niesie, 
U których każdy swój dom wozi na kolesie,
Lepszego rządu Gete grubi używają, 
Gdzie niwy nie mierzone wolne zboża dają.

Tam niewinna macocha dziatek pierwszej żony, 
Sirót nędznych, przestrzega wczasu z każdej strony;
Ani z wielkim posagiem męża rządzi, ani
Nadzieje kładzie w gładkim miłosniku pani.

Wielki posag - rodziców postępki uczciwe, 
A k temu obyczaje skromne i wstydliwe;
Występnych tam nie cierpią, lecz kto będzie krzywy,
Niech sie wierci, jako chce, nie zostanie żywy.

O, ktokolwiek będzie chciał mordy niecnotliwe 
I domowe okrócić najazdy, krwie chciwe, 
Jesli pragnie ojczyzny ojcem być nazwany 
I tymże na wysokich kolumnach pisany;

Niech objeździć swą wolą śmie nieokróconą, 
A jego sprawy przyszłe wieki więc wspomioną.
Ponieważ cnocie żywej my, źli, nie życzemy, 
Aż gdy nam z oczu zniknie, toż jej żałujemy.

Co po tych skargach próznych, jesli na występy 
Przez spary - jako mówią - patrza urząd tępy? 
Po co statut i prawa chwalebne stawiamy, 
Jesli sie obyczajów dobrych nie trzymamy?

Nie odstraszą zbytecznym ogniem zarażone 
Kupca kraje chciwego ani przesadzone 
Mrozem gwałtownym pola; żeglarze bywali 
Wszystek świat, jako wielki, kołem objechali.

Ubóstwo, hańba wielka, każe człowiekowi 
Czynić i cierpieć wszystko; już on i wstydowi
Mir dawno wypowiedział, i cnocie, niedbały, 
Poświęconej nie myśli dostępować skały.

Albo my do spólnego skarbu, gdzie życzliwa 
Ludzka pochwała i głos pospolity wzywa, 
Albo w morze przyczynę wszech nieszczęśliwości:
Perły, złoto i wielkiej kamienie drogości,

Zarzućmy, jesli grzechów żałujem statecznie
I nieprawości swoich. Potrzeba koniecznie
Złej napierwsze początki żądze wykorzenić
A dziełem pracowitszym pieszczotę odmienić.

Nie umie syn szlachecki na koń wsieść i w łowy 
Na dziki źwierz z oszczepem jachać niegotowy; 
Lepiej kufla świadomy albo kart pisanych,
Każesz li dać, i kostek, prawem zakazanych. 

Więc ojciec krzywo przysiągł, wydarł sąsiadowi 
Gotując niegodnemu spadek potomkowi;
I przybywa-ć mu rzkomo, ale nie wiem czemu,
Zawżdy na czymści schodzi państwu niesporemu.

0	Serce roście patrząc na te czasy:
Mało przedtym gołe były lasy,
Śnieg na ziemi wysszej łokcia leżał,
A po rzekach wóz nacięższy zbieżał.

Teraz drzewa liście na się wzięły,
Polne łąki pięknie zakwitnęły;
Lody zeszły, a po czystej wodzie
Idą statki i ciosane łodzie.

Teraz prawie świat się wszystek śmieje:
Zboża wstały, wiatr zachodny wieje,
Ptacy sobie gniazda omyślają
A przede dniem śpiewać poczynają.

Ale to grunt wesela prawego,
Kiedy człowiek sumnienia całego
Ani czuje w sercu żadnej wady -
Przeczby się miał wstydać swojej rady?

Temu wina nie trzeba przylewać,
Ani grać na lutni, ani śpiewać;
Będzie wesół, byś chciał, i o wodzie,
Bo się czuje prawie na swobodzie.

Ale kogo gryzie mól zakryty,
Nie idzie mu w smak obiad obfity;
Żadna go pieśń, żadny głos nie ruszy,
Wszystko idzie na wiatr mimo uszy.

Dobra myśli, której nie przywabi,
Choć kto ściany drogo ujedwabi,
Nie gardź moim chłodnikiem chruścianym,
A bądź ze mną, z trzeźwym i z pijanym!


0	    Dzbanie mój pisany,
     Dzbanie polewany,
Bądź płacz, bądź żarty, bądź gorące wojny,
Bądź miłość niesiesz albo sen spokojny,

     Jakokolwiek zwano
     Wino, co w cię lano,
Przymkni sie do nas, a daj się nachylić:
Chciałbym twym darem gości swych posilić.

     I ten cię nie minie,
     Choć kto mądrym słynie;
Pijali przedtym i filozofowie,
A przedsię mieli spełna rozum w głowie.

     Ty zmiękczysz każdego,
     Nastateczniejszego;
Ty mądrych sprawy i tajemną radę
Na świat wydawasz przez twą cichą zdradę.

     Ty cieszysz nadzieją
     Serca, które mdleją;
Ty ubogiemu przyprawujesz rogi,
Że mu ani król, ani hetman srogi.

     Trzymaj sie na mocy,
     Bo cię całej nocy
Z rąk nie wypuścim, aż dzień, jako trzeba,
Gwiazdy rozpędzi co do jednej z nieba.

0	Złota to strzała i krom wszego jadu była, 
Którą mię niepochybna Miłość ugodziła.
Bo ja w swym miłowaniu troski nie najduję,
Owszem, radość na sercu niewymowną czuję.

Nie to niewola służyć, ale służyć temu, 
Kto twych posług niewdzięczen, to sie nawiętszemu 
Nieszczęściu równa. Tobie dzięka bądź, Miłości, 
Iżeś mię uchowała takowej żałości.

Ma to twarz twoja, panno wszech piękniejsza, w sobie, 
Że człowiek rad i nierad musi służyć tobie.
Ale to zaś niosą twe święte obyczaje, 
Że, by kto mógł być wolen, raczej ci sie daje.

Chciałbym tak być szczęśliwy i życzyłbym sobie, 
Abych już tę na wieki łaskę znał po tobie.
A bodaj ta wdzięczna twarz odmiany nie znała, 
Byś dobrze i Sybillę laty przerównała.

0	    Kto ma swego chleba,
     Ile człeku trzeba,
Może nic nie dbać o wielkie dochody,
O wsi, o miasta i wysokie grody.

     To pan, zdaniem moim,
     Kto przestał na swoim;
Kto więcej szuka, jawnie to znać daje
Sam na się, że mu jeszcze nie dostaje.

     Siła posiadł włości,
     Kto ujął chciwości;
Trudniej to przyjdzie niż Turki zhołdować
Albo waleczne Tatary wojować.

     Mocą wiele świata
     Wziął za krótkie lata
Król macedoński, lecz mu się tak zdało,
Że nań samego świat był jeden mało.

     Cóż pomoże zbroja
     Albo władza twoja?
Serca nie zleczą żadne złotogłowy,
Żadny skarb troski nie wybije z głowy.

     Więc śmierć nieużyta
     Tak za gardło chwyta
Bogate pany jako proste sługi,
Ani zborguje, byś wyciągnął długi.

     Lecz przedsię człowiecza
     Wszystka o tym piecza,
Aby ku złotu złota przybywało;
Bo, by nawięcej, łakomemu mało.

     Wszystko to zostanie
     Po twej śmierci, panie!
A coś ty zebrał przez ten czas łakomie,
To się zostoi, nie wiem w czyim domie.

     Sklep ten niedobyty
     Puści prędko nity;
A winem, co się ty frasujesz o nie,
Będzie zamaczał potomek twój konie.

0	Acz mię twa droga, mila, barzo boli, 
Nie chcę cię trzymać przeciw twojej woli;
Z mej strony bodaj wszystko dobre miała, 
Kędy się kolwiek będziesz obracała.

Lecz sama widzisz, jakie wiatry wstają, 
Jakie po niebie chmury się mieszają. 
Ja wiem, co umie morze i szalony 
Wicher, na wody słone uniesiony.

Niech żony srogich pohańców i dzieci
Doświadczą, jakim pędem wicher leci 
Morze mieszając; huczą srogie wały, 
A brzeżne w gruncie wzdrygają się skały.

Takci sie biednej Europie dostało,
Jeno że wołu chciała przysieść mało;
Bo się z nienagła przymknął z nią ku wodzie,
Potym jak płynie, tak płynie bez łodzie.

A ta dopiero zlękła sie nieboga, 
Gdzie pojźrzy, zewsząd morze, zewsząd trwoga,
Brzegu nie widać, przewoźnik niepewny,
Strach serce ujął, a w oczu płacz rzewny.

A gdy do sławnej Krety przypłynęła, 
Z wielkiej tesknice włosy targać jęła, 
Skarżąc się z płaczem: ,,Ojcze mój łaskawy,
Któregom zbyła prze me głupie sprawy!

Com ja tu miała czynić w tej krainie? 
Mało jest jedna śmierć panieńskiej winie. 
Ale na jawiż płaczę swej lekkości, 
Czy mię pokusa łudzi krom winności,

Która przez wrota kościane wychodzi,
A na człowieka sny dziwne przywodzi? 
Lepiej li było przez morze sie pławić,
Czy nad polnemi kwiatkami sie bawić?

By mi sie teraz dostał jako w ręce 
On wół bezecny, byłby w takiej męce, 
Żeby mu ze łba musiały spaść rogi, 
Chociaż był u mnie niedawno tak drogi.

Nie miałam wstydu, dom swój opuszczając, 
I teraz nie mam śmierci odkładając,
Boże mój, jesli słyszysz prośbę moję,
Niechaj dziś nago w pośrzodku lwów stoję!

Pierwej niż pleśnią piękna twarz przypadnie 
I zupełnemu ciału krasa spadnie, 
Niechaj mię wilcy pożrą w tej gładkości,
A po pustyniach rozniosą me kości".

"Nikczemna dziewko - ojciec ci przyciska - 
Czemu nie umrzesz? Strzyma cię ta niska 
Jedlina i pas zaniesiony w cale;
A jeslić milsza śmierć na ostrej skale,

Daj sie w moc wiatrom, a skocz z góry śmiele, 
Niżbyś wolała siedzieć u kądziele, 
Królewska dziewka, i być w ręce dana 
Srogiej pogance, winna bywszy pana".

0	Trudna rada w tej mierze, przyjdzie sie rozjechać,
A przez ten czas wesela i lutnie zaniechać. 
Wszystka moja dobra myśl z tobą precz odchodzi, 
A z tego mię więzienia nikt nie wyswobodzi, 

Dokąd cię zaś nie ujźrzę, pani wszech piękniejsza, 
Co ich kolwiek przyniosła chwila terazniejsza.
Już mi z myśli wypadły te obecne twarzy;
Twoje nadobne lice jest podobne zarzy, 

Która nad wielkim morzem rano sie czerwieni, 
A z nienagła ciemności nocne w światłość mieni.
Przed nią gwiazdy drobniejsze po jednej znikają 
I tak już przyszłej nocy nieznacznie czekają.

Takaś ty w oczu moich. Szczęśliwa to droga, 
Po której chodzić będzie tak udatna noga.
Zajźrzę wam, gęste lasy i wysokie skały,
Że przede mną będziecie taką rozkosz miały:

Usłyszycie wdzięczny głos i przyjemne słowa, 
Po których sobie teskni biedna moja głowa.
Lubeż moje wesele, lubeż me biesiady! 
Mnie podobno już prózno szukać inszej rady,

Jeno smutnego serca podpierać nadzieją;
W nadzieję ludzie orzą i w nadzieję sieją.
A ty tak srogą nie bądź ani mię tym karzy,
Bych długo nie miał widzieć twojej pięknej twarzy!

0	Gdzieśkolwiek jest, Bożeć, pośli dobrą godzinę!
Jaciem twój był, jako żywo, i twoim zginę.
Tak to Bóg przejźrzał od wieku; a nie żałuję,
Bo w tobie więcej niż we stu inszych najduję.

Nie tylkoś nad insze gładszą sie urodziła,
Aleś i zwyczajmi twarzy nic nie zelżyła;
A jako wdzięcznie szmarakiem złoto sie dwoi,
Tak tej szlachetnej duszy w tym ciele przystoi.

Szczęśliwy ja człowiek, bych mógł tak użyć tego,
Jakobych sie nie omylił, co jest lepszego.
Lecz jako na błędnym morzu: nie tam, gdzie chcemy,
Ale gdzie nas wiatry niosą, płynąć musiemy.

Jednak albo miłość zmyśla sny sama sobie,
Albo i ty nie chcesz, bych miał zwętpić o tobie.
Ta nadzieja świat mi słodzi; a bych inaczej
Doznać miał (uchowaj Panie) - umarłbym raczej.

0	    Chcemy sobie być radzi?
     Rozkaż, panie, czeladzi,
Niechaj na stół dobrego wina przynaszają,
A przy tym w złote gęśli albo w lutnią grają.

     Kto tak mądry, że zgadnie,
     Co nań jutro przypadnie?
Sam Bóg wie przyszłe rzeczy, a śmieje sie z nieba,
Kiedy sie człowiek troszcze więcej, niżli trzeba.

     Szafuj gotowym bacznie!
     Ostatek, jako zacznie,
Tak Fortuna niech kona: raczy li łaskawie,
Raczy li też inaczej - my siedziem w jej prawie.

     U Fortuny to snadnie,
     Że kto stojąc upadnie,
A który był dopiero u niej pod nogami,
Patrzajże go po chwili, a on gardzi nami.

     Wszystko sie dziwnie plecie
     Na tym tu biednym świecie,
A kto by chciał rozumem wszystkiego dochodzić,
I zginie, a nie będzie umiał w to ugodzić.

     Prózno ma mieć na pieczy
     Śmiertelny wieczne rzeczy;
Dosyć na tym, kiedy wie, że go to nie minie,
Co z przejźrzenia Pańskiego od wieku mu płynie.

     A nigdy nie zabłądzi,
     Kto tak umysł narządzi,
Jakoby umiał szczęście i nieszczęście znosić,
Temu mężnie wytrzymać, w owym sie nie wznosić.

     Chwalę szczęście stateczne;
     Nie chce li też być wieczne,
Spuszczę, com wziął, a w cnotę własną sie ogarnę
I uczciwej chudoby bez posagu pragnę.

     Nie umiem ja, gdy w żagle
     Uderzą wiatry nagle,
Krzyżem padać i świętych przenajdować dary,
Aby łakomej wodzie tureckie towary

     Bogactwa nie przydały
     Wpadwszy gdzie między skały.
Tam ja bezpiecznym sercem i pełen otuchy
W równej fuście popłynę przez morskie rozruchy.

0	Kto mi dał skrzydła, kto mię odział pióry
I tak wysoko postawił, że z góry
Wszystek świat widzę, a sam, jako trzeba,
     Tykam się nieba?

To li jest ogień on nieugaszony
Złotego słońca, które, nieskończony
Bieg bieżąc, wrotne od początku świata
     Prowadzi lata?

To li jest on krąg odmiennej światłości,
Wódz gwiazd roźlicznych i sprawca żyzności?
Słyszę głos wdzięczny: prze Bóg, a na jawi,
     Czy mię sen bawi?

Tu, widzę, ani ciemne mgły dochodzą,
Ani śnieg, ani zimne grady szkodzą;
Wieczna pogoda, dzień na wszystki strony
     Trwa nieskończony.

Godne pałace Twojej wielmożności,
Panie, a jakiej cnota dostojności,
Widzę na oko, bowiem wedle Ciebie
     Ma miejsce w niebie.

Kto by cię nie znał, Lechu Słowianinie,
Któryś napierwej zasiadł w tej krainie
I opanował męstwem swoim mocne
     Brzegi północne?

Kroka patrz, jako siedząc tak wysoko,
Przedsię ku miastu swemu skłania oko;
Wandę wydawa ubiór, bo z postawy
     Zda się mąż prawy.

Tu i fortelny Przemysł jest wniesiony,
I ten, co dostał trefunkiem korony,
Doźrzawszy zdrady, gdzie koń prędkonogi
     Biegł zawód drogi.

Bóg fałszu nie chce; a jako miłuje
Sprawiedliwego, Piast i dziś to czuje,
Bo mieszka w niebie, a jego cne plemię
     Rządziło ziemię.

Zemowit stoi wedle ojca prawie,
Z drugimi równo; ty wysszej, Miecławie,
Którego sprawą chrześcijański zakon
     Podan Polakom.

Tuż po nim widzę mężne Bolesławy,
Prze których dzielność i stateczne sprawy
Polska szeroko swych granic pomknęła
     I serce wzięła.

W tejże jest liczbie on zakonnik święty,
Z cieniów klasztornych na królestwo wzięty.
Są dwa Leszczkowie; jest król wzrostem mały,
     Ale mąż śmiały.

Widzę Jagiełła i dwu Kazimierzu,
Dobrych tak w boju, jako i w przymierzu;
Widzę i ciebie, gwiaździe równym prawie,
     Cny Władysławie.

Tu też jest Olbracht, król serca wielkiego,
Tuż z Aleksandrem Zygmunt, za którego
Polska zakwitła, a po długim boju
     Wytchła w pokoju.

Szlachetne dusze, które swej dzielności
Macie zapłatę niebieskie radości,
Życzcie ojczyźnie, aby wam rodziła
     Podobnych siła!

A ten, co po was dziś państwo sprawuje,
Niechaj fortunnie i zdrów nam panuje,
A zwierzonego nie wzdawa opieku,
     Aż pełen wieku!

0	Stronisz przede mną, Neto nie tykana,
By więc sarneczka, kiedy obłąkana
Macierze szuka po górach ustronnych,
Nie bez bojaźni i postrachów płonnych.

Bo by sie namniej na drzewie wzjeżyły
Powiewne listki, by namniej ruszyły
Jaszczurki krzakiem, ta sie dusza zlęknie,
Aż od bojaźni na ziemi przyklęknie.

Lecz ja nie jako niedźwiedź albo mściwa
Myślę cię drapać lwica popędliwa;
Przestań też kiedy za macierzą chodzić,
Już się ty możesz mężowi przygodzić.

0	Muszę wyznać, bo sie już nie masz na co chować:
Nigdy bych był nie wierzył, bych tak miał żałować, 
Tego zwłaszcza, co nigdy mym własnym nie było;
Po prawdzie mi nieprawie źle serce tuszyło.

Aleciem barzo nagle wypadł z tej nadzieje, 
A mojej sie przygodzie nieprzyjaciel śmieje.
Kto drugi ma bez prace, o co znać dbał mało, 
A mnie za me staranie złe szczęście potkało.

Samem swą własną ręką tę winnicę grodził,
Aby jej był ani zwierz, ani zły ptak szkodził;
Polewałem, żeby jej słońce nie suszyło, 
Nakrywałem, żeby jej zimno nie mroziło.

A kiedy mię nalepsze miały potkać gody,
Nie wiem, co za zły człowiek oberwał jagody 
I używa z rozkoszą, czego dostał snadnie, 
A mnie patrząc jeno sie serce nie rozpadnie.

Bodajże nie przechował, a bodaj poleżał!
Nie wiem, jako mię do gron tak pięknych ubieżał.
Ja sobie tak dobrych lat doczekać nie tuszę;
Podobno jako niedźwiedź łapę lizać muszę.

O piękna nocy nad zwyczaj tych czasów, 
Patrz na nas jasno wpośrzód tych tu lasów, 
Gdzie jako pszczoły wkoło swego pana 
Straż dzierżem, niecąc ognie aż do rana.

Bodaj szczęśliwie tę drogę odprawił 
I wszystko wedle myśli swojej sprawił 
Pan świętobliwy, któremu nie miała 
Polska w dobroci równia, jako wstała.

I już nam ma być ten pohaniec srogi, 
Który niedawno padał nam pod nogi, 
Kiedy Starodub, z gruntu wysadzony, 
Pod miecz okrutny lud wydał zwierzony?

Albo gdy pycha nie mogła pokorze 
Wytrzymać stusu, a w głębokie morze
Krwawy Niepr płynął, miecąc na ostrowy 
Moskiewskie łupy i pobite głowy?

Prze Bóg, tychżesmy ojców dzieci, czyli 
W tak krótkim wiekusmy sie wyrodzili? 
Święty pokoju, tę masz wadę w sobie 
Że ludzie radzi zgnuśnieją przy tobie.

Więcej ci śrebra i złota dziś mamy, 
Więcej półmisków na stoły dawamy;
Co po tym, kiedy siedziem jak na ledzie,
A granic na nas lada kto ujedzie.

0	Patrzaj, jako śnieg po górach się bieli,
     Wiatry z północy wstają,
     Jeziora się ścinają, 
Żorawie, czując zimę, precz lecieli.

Nam nie lza, jedno patrzać też swej rzeczy:
     Niechaj drew do komina,
     Na stół przynoszą wina, 
Ostatek niechaj Bóg ma na swej pieczy.

Przypadków dalszych żaden z nas nie zgadnie;
     I prózno myślić o tym, 
     Co z nami będzie potym;
W godzinie wszystko Bóg wywróci snadnie.

Krótki wiek długiej nadzieje nie lubi.
     Niechaj nie schodzi cało,
     Coć sie do rąk dostało;
Za to, co ma być, żaden ci nie ślubi.

Jeleniom nowe rogi wyrastają;
     Nam, gdy raz młodość minie,
     Już na wiek wiekom ginie, 
A zawżdy gorsze lata przypadają.

Nie za staraniem ani prze mą sprawę,
Miła, po tobie znam taką postawę.
Szukaj, jako chcesz, nie najdziesz przyczyny, 
Chyba żeć milszy podobno kto iny.

A ja co mam rzec? Nie chcę sie przeciwić.
Temu się jedno nie mogę wydziwić, 
Skąd tę niestałość białogłowy mają, 
Że sie jako wiatr letni odmieniają.

Niedawne czasy, gdy mię poczytano 
W liczbę fortunnych i za tego miano, 
Który mógł wszystko otrzymać u ciebie, 
A mnie się zdało, żem był wszystek w niebie.

Dziś inne wiatry przeciwko mnie wieją, 
Straciłem wszystko za raz i z nadzieją.
Nie wiem, co mię za wiedźma osypała 
I lichem zdradnych słów uczarowała.

Niech ci sie, miła, wszystko dobre wodzi, 
Z kimkolwiek przestać twoje serce godzi,
Ale rozeznać umiej przyjaciela, 
A trudno naleźć masz jednego z wiela.

Nie dufaj temu, kto gładkość miłuje, 
Bo ten na słabym gruncie sie buduje;
Słońce jednako i padnie, i wschodzi, 
Nam zawżdy z laty cokolwiek odchodzi.

A gdy czas przyjdzie ostatniej potrzebie, 
Ledwe sie najdzie, kto ciało pogrzebie.
Takiem ja chcę być przyjacielem tobie,
Lecz wolę, że ty płaczesz na mym grobie.

0	Królom moc na poddane i zwierzchność dana,
A królowie zaś mają nad sobą Pana, 
Który wszystkiemu światu sam rozkazuje,
Na ziemi i na niebie wiecznie króluje.

Nie wszyscy z jednym szczęściem na świat sie rodzą:
Szerzej jedni niż drudzy swe płoty grodzą,
Ten ma wiele nad insze w zacności domu, 
Ten dobrą sławą nie da naprzód nikomu,

Za tym przyjaciół więcej. Śmierć sprawiedliwa 
Jednakiego na wszystki prawa używa.
Kto bądź, ten bądź - na kogo los naprzód padnie, 
Tak pana, jako sługę poima snadnie.

Komu zawżdy nad szyją wisi miecz goły, 
Nie uczynią mu smaku przyprawne stoły, 
Nie pomoże mu do snu słodkie śpiewanie;
Sen u prostaków przyjmie i złe posłanie.

Kto swą chciwość na tym, co dosyć, miarkuje, 
Tego ani burzliwe morze frasuje, 
Ani ciężki grad, ani złe urodzaje, 
Kiedy drzewo to ciepłu, to zimnu łaje.

Delfinowie swe morza ścieśnione czują, 
Bowiem już i na wodzie zamki budują:
Wszystka sie do roboty czeladź rzuciła, 
I sam pan, bo mu sie już ziemia sprzykrzyła.

Ale bojaźń i groza pana prowadzą 
I z wysokich pałaców pchać sie nie dadzą:
Na okręt li budowny, na koń li wsiędzie - 
Troska w okręcie, troska za siodłem będzie.

A jesli ani marmur serdecznej rany,
Ani ulżą jedwabiem obite ściany,
Przecz mam zajźrzeć kosztownych pałaców komu,
A nie raczej w swym mieszkać ojczystym domu?

0	Słońce już padło, ciemna noc nadchodzi,
Nie wiem, co za głos uszu mych dochodzi.
Postoję mało, a dowiem się pewnie, 
Dlaczego płacze ta pani tak rzewnie.

"Już to dziesiąte lato niebo toczy, 
Jako me smutne zawsze płaczą oczy,
A dokąd mi sie miły mój nie wróci, 
Żaden na świecie troski mej nie skróci.

Już wszyscy inszy nazad przyjechali, 
Którzy nieszczęsnej Troje dobywali,
Jam tylko sama bez męża została:
Sroga Fortuna, ta mi go zajźrzała.

Bodaj był w ten czas, gdy do Sparty płynął,
Ten cudzołożnik na morzu zaginął! 
Uszłabych była tej ciężkiej żałości, 
Przed którą prawie schną dziś moje kości.

Jako ptak, kiedy towarzysza zbędzie, 
Nigdy na rózdze zielonej nie siędzie, 
A między bory i pustymi lasy 
Sam jeden lata po swe wszystkie czasy,

Tak ja, nieszczęsna, w jego niebytności
Muszę być zawżdy w trosce i w żałości;
Chronię sie ludzi, sama nie wiem czemu, 
Radam, gdy świadka nie mam płaczu swemu.

Bałam się zawżdy, póki wojna trwała, 
Alem wżdy o nim, nieboga, słyszała.
Teraz nie wiedzieć, gdzie po świecie błądzi, 
A wierne serce zawsze gorzej sądzi.

Troszczą mię, smutną, srogie morskie wody,
Troszczą mię wiatry i złe niepogody,
Troszcze mię wszystko, cokolwiek być może.
Tobie go ja tam poruczam, mój Boże!

I to mi czasem na myśl więc przychodzi 
(Bo łacno, gdy chce, nieszczęście ugodzi), 
Że moje serce prózno sie frasuje, 
A on podobno gdzie indziej miłuje.

Źleć by mi płacił moje życzliwości, 
Bych miała doznać takiej niewdzięczności;
Bodajbych pierwej ostatnie skonała, 
Niżli nowiny takiej doczekała!

Aleć ja dufam jego szczerej cnocie, 
Że mię nie będzie chciał mieć w tym kłopocie:
Będzie pamiętał i statecznie chował 
Miłość i wiarę, którą mi ślubował.

Usilne wiatry, co morzem władacie, 
Jesli też kiedy, co to miłość, znacie, 
Dodajcie mu tak szczęśliwego biegu, 
Że wrychle stanie na ojczystym brzegu".

0	Czołem za cześć, łaskawy mój panie sąsiedzie, 
Boże nie daj u ciebie bywać na biesiedzie.
Każesz mi pić przezdzięki twe przemierzłe piwo,
Że do dna nie wypijam, patrzysz na mię krzywo.

Wszytkoć wadzi: by-ć na nos biedna mucha padła, 
Miecesz głową i mniemasz, że cię do krwie zjadła; 
Od stołu żenie każesz, fukasz na pachołki, 
Wyciskałeś talerze, wyciskasz i stołki.

Patrzaj, diable, że sie tu i gościom dostanie.
Gniewaj sie, jako raczysz, jeno nie bij, panie, 
Bo ja w tym piwie twoim rozkoszy nie czuję;
Zdrowie rad mam od ciebie, kufla nie przyjmuję.

Jeslić o sławę idzie, kto więcej pić może, 
Dajęć przodek w tym męstwie; sam pójdę na łoże.
Już ty bądź tym rycerzem, co piwo usieczesz; 
Tego nie wiem, jesli przed chłopem nie ucieczesz.

Jesli też tak rozumiesz, żebyś mię częstował,
Męczysz mię, nie częstujesz; tociem podziękował. 
Chcesz mię uczcić? Dajże mi dobrą wolą w domu, 
A niechaj po niewoli nie pełnię nikomu.

Prózno mi skwarne dawasz: ja nie będę gonił,
Bych też nabarziej piwa wczorajszego zronił.
Wiem, żeby mię psi przedsię twoi pilnowali; 
Bych sie układł, wnet by mi gębę ulizali.

Alem prosto niemyśliw. Ci sie na to godzą,
Co szperki niedopiekłe i twardy ser głodzą,
Co sobie gardła ostrzą na niewinne piwo
Rydzem, śledziem, ogórkiem - nie wiem, co im krzywo.

I tak we łbie rozumu po trzeźwiu niewiele,
A ostatek chcą zalać w to miłe wesele.
Niech raczej nic nie będzie, ma li go być mało;
Rado by niebożątko z mozgu oszalało.

Więc też wojna bez wici. Gospodarz sie wierci.
Porwoniście zabitej na ostatek śmierci! 
Do tylam was rozwadzał, aż mi sie dostało;
Bijcie sie, póki chcecie, mnie tam na tym mało.

Kufle lecą jako grad, a drugi już jęczy; 
Wziął konwią, aż mu na łbie zostały obręczy. 
Potym do arkabuzów. A więc to biesiada? 
Jesliście tak weseli, jakaż u was zwada?

Nazajutrz sie jednają: przedsię go nalewaj, 
A kto z nieżadnym głosem, przed pany zaśpiewaj:
"Chciejże pomnieć, a dobrze baczyć, namilejsza". 
- "W czerwonej czapce chodził" zda mi sie cudniejsza.

Usłyszysz tam pięć bassów, dwanaście dyszkantów, 
Sześć altów, ośm tenorów, dwanaście wagantów, 
Potym od melodyjej aż posną na stole, 
Ali drudzy wołają: "Na dwór, na dwór, wole!"

Bodajże wam smród w gębę, mili pijanice, 
A trąd na twarz (bo żona lubi takie lice)! 
Krzywej nogi na starość, nieobrotnej szyje, 
Krom klątwy, kto będzie żyw, snadnie sie dopije.

0	   Żal mi cię, niebogo,
     Że nie masz nikogo, 
Co by cię przestrzegł; słuchaj ale mało, 
A potym uczyń, coć sie będzie zdało.

     Bodaj sie przepadło
     To twoje zwierciadło,
Bo tobą szali, a ty sie nie czujesz:
Dawno sie nie swej twarzy przypatrujesz.

     Popatrz miedzy szoty
     Prawdziwszej roboty:
Ujźrzysz tam i płeć chropawą, i zęby 
Nieprawie białe, jeno uchyl gęby.

     Więc i lat tak snadnie
     Mamka-ć nie ukradnie,
Bo łacno zliczysz pod oczyma karby;
Tego nie zetrą i weneckie farby.

     Aż sie za cię wstydzę,
     Gdy cię w tańcu widzę. 
Ano wiem, czemuś mi sie nie udała:
Prosto jakobyś młodym przyganiała.

     Takżeć i te stroje
     Jakoby nie twoje:
Tyś sie ubrała prawie wedle świata, 
A to za krzywdę biorą twoje lata.

     Nie przeciw sie Zosi,
     Bo tę miłość nosi, 
Że musi skakać jako sarna w lesie, 
A nie sromota, co komu czas niesie.

     Tobie na twe lata
     Czas poprzestać świata.
Cudniej ci będzie prząść kądziel niż w wieńcu 
Siedzieć za stołem - babie przy młodzieńcu.

0	Miło szaleć, kiedy czas po temu, 
A tak, bracia, przypij każdy swemu,
Bo o głodzie nie chce sie tańcować, 
A podpiwszy łacniej już błaznować.

Niech sie tu nikt z państwem nie ozywa 
Ani z nami powagi używa;
Przywileje powieśmy na kołku,
A ty wedla pana siądź, pachołku.

Tam dobra myśl nigdy nie postoi,
Gdzie z rejestru patrzą, co przystoi;
A powiem wam, że sie tym świat słodzi, 
Gdy koleją statek i żart chodzi.

Ale to mój zysk, że mię słuchacie, 
A żadnej mi pełnej nie podacie.
Znał kto kiedy poetę trzeźwiego? 
Nie uczyni taki nic dobrego.

Przedsię do mnie, a ja nie zawiodę.
Wy też drudzy, co macie pogodę, 
Każdy swojej włóż w ucho leda co;
Nie macie tu oględać sie na co.

I z namędrszym nie trzymam w tej mierze,
Kto sie długo na dobrą myśl bierze.
Czas ucieka, a żaden nie zgadnie, 
Jakie szczęście o jutrze przypadnie.

Dziś bądź wesół, dziś użyj biesiady, 
O przyszłym dniu niechaj próznej rady:
Już to dawno Bóg odmyślii w niebie, 
A k tej radzie nie przypuszczą ciebie.

0	Ty spisz, a ja sam na dworze
Jeszcze od wieczornej zorze
Cierpię nocne niepogody;
Użałuj się mojej szkody!

Słuchaj, jako bije w ściany
Z gwałtownym dżdżem grad zmieszany,
Ockni sie, a przemów słowo,
Nieużyta białagłowo!

Nie na żadną kradzież godzę,
Chocia tak po nocy chodzę;
Wziąłbych przedsię, by co dano -
Łupiestwo czartu porwano.

Nigdziej miejsca mniej hardości
Nie najdziesz jako w miłości;
Gładkość wprawdzie sługi daje,
Ale dzierżą obyczaje.

Słuchasz, czy mój głos nie może
Dolecieć na twoje łoże?
Słuchajcie wy, nocne cienie,
I nieumowne kamienie.

Do Amfijonowej lutnie
Śpieszyły sie lasy chutnie,
A niezwyczajne opoki
Ścisnęły sie w mur szeroki.

Orfeowych stron słuchały
Srogie jędze i płakały,
Gdy miłością utrapiony
I pod ziemią szukał żony.

Jego pieśni żałościwe
Zjęły bogi nieżyczliwe;
I miał w ręku, co miłował,
By był, nędznik, lepiej chował.

Ale nie strzymał umowy,
Więc przyszedł o smutek nowy;
Bo źle się obejźrzał - ali
Czarci panią zaś porwali.

Czekać już, nieboże, było.
Ale gdy co komu miło,
Trudno wytrwać i czas mały:
Godzina tam jak rok cały.

A ja długo mam bić w strony?
Już u mnichów słyszę dzwony.
Dziwnosmy sie pomieszali:
Jam nie spał, a ci już wstali.

Dobrą noc, jesli kto słyszy.
A mój wieniec w tej złej ciszy
Niechaj wisi do świtania,
Świadek mego niewyspania.

0	Rozumie mój, prózno się masz frasować:
Co zginęło, trudno tego wetować.
Póki czas był, póki szczęście służyło,
Czegoś żądał, o wszystko łacno było.

Teraz widzisz, że nam niebo nie sprzyja:
W czym się kochasz, to cię daleko mija.
Cóż temu rzec? I szkoda głowy psować,
Lepiej się nam na lepsze czasy chować.

A nie mniemaj, byś sam był w tej niewoli:
Nalazłby sie, kogo to nie mniej boli;
Jeno ludzie snadniej zakryć umieją,
Acz nie z serca, z wierzchu sie przedsię śmieją.

Mnie, smutnego, ten dowcip nie ratuje,
Wyda mię twarz, gdy sie serce źle czuje.
Wszakoż widzę, że się prózno frasować:
Co zginęło, trudno tego wetować.

0	Nieźle czasem zamilczeć, co człowieka boli, 
By nie znał nieprzyjaciel, że cię ma po woli,
Ale to nade wszystko za raz odżałować, 
A niewdzięcznemu panu tudzież podziękować.

Cierpiałem ja tak wiele, że mię wstyd powiadać, 
A mógłby mi bezpiecznie każdy głupstwo zadać, 
Żem sie dał za nos wodzić czas tak barzo długi, 
Bacząc, że w malej wadze były me posługi.

Chciałem złość jakokolwiek wytrwać uprzejmością 
A zwyciężyć niewdzięczność swoją statecznością;
Ale moja uprzejmość i statek był prózny, 
A jej niebaczny umysł zawżdy memu rózny.

Bóg was żegnaj, niewdzięczne i nieludzkie wrota,
Świadome mych częstych dróg i mego kłopota;
Bodaj tu pajęczyna i pleśń na was padła, 
A te niewierne zamki rdza plugawa zjadła.

0	Zegar, słyszę, wybija,
Ustąp, melankolija.
Dosyć na dniu ma statek,
Dobrej myśli - ostatek.

U Boga każdy błazen,
Choć tu przymówki prazen,
A im sie barziej sili,
Tym jeszcze więcej myli.

A kto by chciał na świecie
Uważyć, co sie plecie,
Dziwnie to prawdy blisko,
Że człek - Boże igrzysko.

Dygnitarstwa, urzędy,
Wszystko to jawne błędy,
Bo nas równo śmierć sadza,
Ani pomoże władza.

A nad chłopa chciwego
Nie masz nic nędzniejszego,
Bo na drugiego zbiera,
A sam głodem umiera.

Więc by tacy synowie
Byli jako ojcowie,
Dawno by z tej przyczyny
Świat sie jął żebraniny.

Lecz temu Bóg poradził,
Bo co jeden zgromadził,
To drugi wnet rozciska;
Niech świata głód nie ściska.

Po śmierci trudno rządzić;
Tyś mógł, ojcze, nie błądzić,
Syn tylko worki zliczy,
W rozumie nie dziedziczy.

Przeto te troski płone
Szatanowi zlecone;
Niech, uprzątnąwszy głowę
Mkną w skrzynię Fokarowę.

A nam wina przynoście,
Z wina dobra myśl roście,
A frasunek podlany
Taje by śnieg zagrzany!

0	Użałuj sie, kto dobry, a potłucz zawiasy
I mnie same wrzuć w ogień; bo prze te niewczasy
Dobrze już nie szaleję ja, furta strapiona;
Jednak mię ten bezmierny niepokój dokona.

Że to żadna Boża noc nigdy nie minęła, 
Abych kiedy okrutnych razów nie podjęła 
Od tych sprosnych pijanic! Nie mówię o słowa:
Łatwiejsza to, kiedyby cała była głowa.

Co tu za mej pamięci powrozów stargano, 
Wrzeciądzów ukręcono, młotków skołatano!
Teraz już głowicami łotrostwo mię tłucze, 
A ubogi gospodarz kryje pod się klucze.

To nie tajna, że cierpię nie za swoją winą, 
Ale wszeteczna pani wszystkiego przyczyną, 
Która nie wiem, na jaki żywot sie udała, 
Że i wstydu, i dobrej sławy zapomniała.

Ja, to Bóg wie, przestrzegam swojej powinności 
A taję, ile mogę, jej zbytków i złości.
Cóż po tym, kiedy ludzie na zęby ją wzięli?
Ona wie, jesli fałszu czy prawdy sie jęli.

Ale jesli mię, smutną, ciężkie razy bolą,
Nie mniejszą mam przed owym nędznikiem niewolą,
Co tu noc pole nocy płacze mi nad głową
Ani mi spać dopuści swą żałosną mową.

,,Furto - powiada - sroższa niżli pani twoja,
Mnie to na złość trzymasz sie tak mocno podwoja. 
Czemu mię w dom, smutnego, nie puścisz; gdyż mojej 
Skrytej prośby nie umiesz odnieść paniej swojej?

Tak-że ja, biedny człowiek, w swym ciężkim frasunku 
Nie mam uznać na wieki żadnego ratunku?
I już mię nocleg potkać uczciwszy nie może,
A ten zimny próg muszę przyjmować za łoże?

Mych niewczasów litują nocy nieprzespane, 
Litują pełne gwiazdy, wiatry niewytrwane;
Ty sama nie chcesz baczyć ludzkich doległości,
A swym tylko milczeniem wiecznie zbywasz gości.

Gdzieś to namniejsze słówko przez skałę przepadło 
A na zapamiętałym uchu paniej siadło! 
By kamień, by żelazo w sercu swym chowała,
Nie wierzę temu, żeby westchnąć raz nie miała.

Teraz na szczęsnej ręce u drugiego leży, 
A moja prózna mowa precz za wiatry bieży.
Ale ty, coś przyczyną tych wszystkich trudności,
Furto - mówię - niewdzięczna moich uczynności,

Tobiem ja złego słowa nie rzekł jako żywo, 
(Co drugi rad uczyni, gdy mu miejsce krzywo), 
Żebyś mi tę niewdzięczność okazować miała, 
A mnie całą noc płakać pod niebem niechała.

Alem cię rychlej nowym rymem udarował 
I twoje niskie progi wdzięcznie ucałował, 
Com sie razów obrócił u twego podwoja, 
Obiatami szukając u świętych pokoja".

To tego, i co lepiej oni tam umieją, 
Całą Bożą noc będzie, aż kury odpieją. 
Takżeć mię, smutną, to złe paniej obyczaje, 
To tego płacz frasuje, aż mię ledwie staje.

0	Przeciwne chmury słońce nam zakryły 
I niepogodne deszcze pobudziły;
Wody z gór szumią, a pienista Wilna
     Już brzegom silna.

Strach patrząc na to częste połyskanie;
A prze to srogie obłoków trzaskanie
Kładą się lasy, a piorun, gdzie zmierzy,
     Źle nie uderzy.

Zakładaj korab, cieśla nauczony! 
A kto wie, jesli nie wrócą sie ony 
Nieszczęsne czasy, kiedy powódź była 
     Świat zatopiła?

Sześć niedziel w ten czas lał deszcz nie przestając,
A ziemia, nowe źrzódła pobudzając, 
Rzek przymnażała, tak iż morskie wały 
     Wylać musiały.

Z ludźmi pospołu i miasta, i grody 
Nieuśmierzone zatopiły wody;
Nie wysiedział sie pasterz z bydłem w cale 
     Na żadnej skale.

Ryby po górach wysokich pływały, 
Gdzie ledwe przedtym pióra donaszały 
Mężnej orlice, gdy do miłych dzieci 
     Z obłowem leci.

Ale na ten czas i matkę, i syny 
Pożarła woda, i wszystek zwierz iny;
Sam Noe został, przy nim żona tylko 
     A dziatek kilko.

Nieżyzne w cnotę to tam były lata,
Gdzie ledwe jeden ze wszystkiego świata
Nalezion, co go Bóg w cale zachował, 
     Gdy nierząd psował.

Ten, będąc z łaski Pańskiej ostrzeżony,
Zbudował sobie korab niezmierzony,
Na którym pływał czasu złej przygody 
     Po wierzchu wody.

A wszyscy inszy nagle zagarnieni 
I w głębokościach morskich zatopieni;
Niebo a morze - te dwie rzeczy były 
     Świat zastąpiły.

A kiedy sie już prawie dosyć zstało 
Pańskiemu gniewu, po trosze spadało 
Wielkiego morza, aż za czasem skały 
     Z wody wyźrzały.

Potym i zbytnie zawarły sie zdroje, 
A bystre rzeki wpadły w brzegi swoje;
Ziemia ku słońcu pełne ciężkiej rosy 
     Rozwiła włosy.

A trupy wkoło straszliwe leżały: 
Ludzie i bydło, wielki zwierz i mały;
Pełne ich morza, pełne brzegi były - 
     Boga ruszyły.

I rzekł Noemu: "Już teraz na ziemię
Występuj śmiele i z tobą twe plemię;
Oto ja znowu przyodzieję lasy 
     Na wieczne czasy.

I będzie, jako po te lata wszytki,
Ziemia dawała wszelakie użytki;
Mnóżcie sie, niech świat spustoszały wszędzie
     Znowu osiędzie.

A w tym upewniam każdą żywą duszę, 
Że nigdy potym takich wód nie wzruszę, 
Które by miały ziemię opanować 
     I świat zepsować.

Włożę na niebo znakomitą pręgę,
Którą gdy ujźrzę, wspomnię na przysięgę, 
Że mam hamować niezwyczajną wodę -
     I nie zawiodę".

Pomni sie, lutni! Nie twojej to głowy 
Wspominać Boga żywego rozmowy;
Każ ty nam zasieść przy ciepłym kominie,
     Aż zły czas minie.

0	Nie dbam, aby zimne skały 
Po mym graniu tańcowały;
Niech mię wilcy nie słuchają,
Lasy za mną nie biegają.

Hanno, tobie k woli śpiewam, 
Skąd jesli twą łaskę miewam, 
Przeszedłem już Amfijona 
I lutnistę Aryjona.

Mnie sama twarz nie uwiedzie; 
I choć druga na plac jedzie
Z herby domów starożytnych, 
Zacne plemię dziadów bitnych.

Ja chcę podobać sie w mowie 
Nauczonej białejgłowie;
Ty mię pochwal, moja pani, 
Nie dbam, choć kto inszy gani.

Cnocie zajźrzą jako żywo,
Bujne drzewo wiatrom krzywo;
Ale ty chciej pomoc sama,
Nie ugrozi zazdrość nama.

A jesli me niskie progi 
Będą godne twojej nogi, 
Nogi pięknej - nie potrzeba,
Dosięgę już głową nieba.

Samy cię ściany wołają 
I z dobrą myślą czekają;
Lipa, stojąc wpośrzód dworu 
Wygląda cię co raz z boru.

Każ bystre konie zakładać,
A sama się gotuj wsiadać.
Teraz naweselsze czasy, 
Zielenią sie pięknie lasy.

Łąki kwitną rozmaicie, 
Zająca już nie znać w życie;
Przy nadziei oracz ścisły, 
Że będzie miał z czym do Wisły.

Stada igrają przy wodzie, 
A sam pasterz, siedząc w chłodzie,
Gra w piszczałkę proste pieśni,
A faunowie skaczą leśni.

Kwap sie, póki jasne zorze 
Nie zapadną w bystre morze;
Po chwili ćmy czarne wstaną, 
Co noc noszą nienaspaną.

0	Nie wierz Fortunie, co siedzisz wysoko,
Miej na poślednie koła pilne oko:
Bo to niestała pani z przyrodzenia,
Często więc rada sprawy swe odmienia.

Nie dufaj w złoto i w żadne pokłady,
Każdej godziny obawiaj się zdrady:
Fortuna, co da, to zasię wziąć może,
A u niej żadna dawność nie pomoże.

A ci, co z tobą teraz przestawają,
Twej sie Fortunie, nie tobie kłaniają;
Skoro ta zniknie, tył każdy podawa,
Jako cień, kiedy słońca mu nie zstawa.

Lecz jako sama oczy zasłoniła,
Tak swym pochlebstwem ludzi pobłaźniła,
Że drugi wysszej nosa gębę nosi,
A wszystki insze oczyma przenosi.

Ty pomni, że twój skarb u Szczęścia w mocy,
A tak się staraj o takiej pomocy,
Aby wżdy z tobą twego co zostało,
Jesli zaś będzie Szczęście swego chciało.

Cnota - skarb wieczny, cnota - klenot drogi,
Tegoć nie wydrze nieprzyjaciel srogi,
Nie spali ogień, nie zabierze woda;
Nad wszystkim inszym panuje Przygoda.

0	W twardej kamiennej wieży i za troistemi 
Drzwiami siedząc Danae nieprzełomionemi, 
Pod strażą nieuspionych spartańskich złajników 
Mogła wiecznie nie uznać nocnych wszeteczników,

By była z Akryzego Wenus nie szydziła,
Stróża zamknionej panny; bo ta obaczyła,
Że Jowisz w upominku złotym utajony
Miał mieć bezpieczny przystęp i gmach otworzony.

Złoto śrzodkiem janczarów zbrojnych pójdzie snadnie 
A przez twardą opokę gwałtowniej przepadnie
Niżli raz piorunowy: upadł nieszczęśliwy 
Dom proroka greckiego, prze zysk niecnotliwy

Z gruntu wykorzeniony; przebił bramy twarde 
Zacnych miast Macedończyk i podkopał harde 
Tyranny datkiem; datkom hetmani hołdują, 
Którzy daleko świetnym nawom rozkazują.

Wielkich pieniędzy wielka troska naszladuje; 
A im człowiek w pokładzie swoim więcej czuje, 
Tym jeszcze więcej pragnie; słusznie moje oko 
I nigdy przedtym, i dziś nie zmierza wysoko.

Im sobie człowiek więcej pomierny ujmuje, 
Tym mu więcej od Boga z łaski przystępuje.
Nic nie mając, z tymi, co nic nie chcą, przestaję, 
A buntów dobrowolnie bogatych sie kaję.

Pan znaczniejszy, gdy państwem wzgardzę, niżbych wszytki 
Żuławskie urodzaje i gdańskie pożytki
W jednym szpichlerzu zamknął, a sam, siedząc w cieniu, 
Nie mógł sie chleba najeść - nędznik w dobrym mieniu.

Zdrój przeźroczystej wody, lasu średnia miara
I zasiewku mojego niepochybna wiara
Rządźcy płodnej Afryki szerokowładnemu
Nie da sie znać, że w szczęściu przerównana jemu.

Acz mi miodu podolskie pasieki nie dają 
Ani w mym lochu wina seremskie stawają, 
Ani bogate stada owiec niezliczonych 
Strzygą odrosłą trawę po górach zielonych,

Przedsię nazbyt ubóstwa nie znać w domu moim, 
A by mi więcej trzeba, ufam w Bogu swoim.
Ale gdy niepotrzebne chciwości odprawię, 
Lepiej daleko płatu sobie tym poprawię,

Niżbych bogate pola węgierskie z porządnym 
Państwem weneckim złączył. Ludziom wielożądnym 
Wiela i nie dostawa; niech przyjmuje z dzięką, 
Komu ścisłą, co dosyć, Bóg udzielił ręką.

0	Wieczna sromota i nienagrodzona
Szkoda, Polaku! Ziemia spustoszona
Podolska leży, a pohaniec sprosny,
Nad Niestrem siedząc, dzieli łup żałosny!

Niewierny Turczyn psy zapuścił swoje,
Którzy zagnali piękne łanie twoje
Z dziećmi pospołu, a nie masz nadzieje,
By kiedy miały nawiedzić swe knieje.

Jedny za Dunaj Turkom zaprzedano,
Drugie do hordy dalekiej zagnano;
Córy szlacheckie (żal się mocny Boże!)
Psom bisurmańskim brzydkie ścielą łoże.

Zbójce, niestety, zbójce nas wojują,
Którzy ani miast, ani wsi budują,
Pod kotarzami tylko w polach siedzą,
A nas nierządne, ach, nierządne, jedzą.

Tak odbieżałe stado więc drapają
Rozbojce wilcy, gdy po woli mają,
Że ani pasterz nad owcami chodzi,
Ani ostrożnych psów za sobą wodzi.

Jakiego serca Turkowi dodamy,
Jesli tak lekkim ludziom nie zdołamy?
Ledwieć nam i tak króla nie podawa;
Kto sie przypatrzy, mała nie dostawa.

Zetrzy sen z oczu, a czuj w czas o sobie,
Cny Lachu! Kto wie, jemu czyli tobie
Szczęście chce służyć? A dokąd wyroku
Mars nie uczyni, nie ustępuj kroku!

A teraz k temu obróć myśli swoje,
Jakobyć szkody nieprzyjaciel twoje
Krwią swą nagrodził i omył tę zmazę,
Którą dziś niesiesz prze swej ziemie skazę.

Wsiadamy? Czy nas półmiski trzymają?
Biedne półmiski, czego te czekają?
To pan, i jadać na śrebrze godniejszy,
Komu żelazny Mars będzie chętniejszy.

Skujmy talerze na talery, skujmy,
A żołnierzowi pieniądze gotujmy!
Inszy to darmo po drogach miotali,
A my nie damy, bychmy w cale trwali?

Dajmy; a naprzód dajmy! Sami siebie
Ku gwałtowniejszej chowajmy potrzebie.
Tarczej niż piersi pierwej nastawiają,
Pozno puklerza przebici macają.

Cieszy mię ten rym: "Polak mądr po szkodzie";
Lecz jesli prawda i z tego nas zbodzie,
Nową przypowieść Polak sobie kupi,
Że i przed szkodą, i po szkodzie głupi.

0	Królewno lutnie złotej i rymów pociesznych,
     Ochłodo myśli tesznych,
Ty sama powiedz, a kres naznacz, póki mamy
Płakać, gdy przyjaciela miłego stradamy.

Łacno cieszyć chorego, gdyśmy zdrowi sami,
     Lecz kiedy toż nad nami 
Niefortuna pokaże, tam więc człowiek czuje, 
Że co drugim chciał radzić, sam sie nie ratuje.

Godno płaczu nieszczęście i twoja przygoda,
     O zacny wojewoda, 
Boś pozbył towarzysza i cnotliwej żony, 
Której dobroć, której wstyd jest niewysłowiony.

Ale byś dobrze wziąwszy lutnią Orfeowę,
     Wstąpił w łódź Charonowę 
I nawiedził podziemne, niewesołe kraje, 
Gdzie słońce swych promieni nigdy nie podaje,

Nie zyszczesz dusze, która dotkła raz napoju
     Niepamiętnego zdroju.
Przeto cierpliwość sama nalepsza w tej mierze,
Gdzie zaraz i ratunek upad z sobą bierze.

0	Słońce pali, a ziemia idzie w popiół prawie,
     Świata nie znać w kurzawie,
     Rzeki dnem uciekają, 
A zagorzałe zioła dżdża z nieba wołają.

Dzieci, z flaszą do studniej, a stół w cień lipowy,
     Gdzie gospodarskiej głowy
     Od gorącego lata
Broni list, za wsadzenie przyjemna zapłata.

Lutni moja, ty ze mną, bo twe wdzięczne strony
     Cieszą umysł trapiony, 
     A troski nieuspione 
Prędkim wiatrom podają za Morze Czerwone.

0	Nie frasuj sobie, Mikołaju, głowy,
Kto ma być królem: już dekret gotowy 
Przed Bogiem leży, nie piórem pisany, 
Lecz w dyjamencie twardym wykowany.

Nie z pół lub nocy, lub dnia, nie ze wschodu
Ani czekajmy pana od zachodu;
Ten królem będzie, kogo Bóg mianuje,
Łatwie On ludzkie serca spraktykuje.

Tenże nam mimo znajomsze sąsiady, 
W śmiech obróciwszy nasze płone rady, 
Przywiódł był króla z dalekiej krainy, 
Po którym wrychle miał usieść kto iny.

Gdzie ony złote góry nieprzebrane? 
Gdzie Gaszkonowie i wojska ubrane? 
W co poszły działa i nasze turnieje? 
Wiatrem nadziane puknęły nadzieje.

Fortuna nawy na morzu sprawuje, 
Fortuna w bitwach zwycięstwem szafuje,
Onej rakosze i sejmy słuchają,
A ludzkie rady wspak się obracają.

Precz, krasomówce, wywody na stronę! 
A my gdzie w polu na słupie koronę 
Zawieśmy złotą; jesli nie mędrszemu, 
Niech ją da szczęście przynamniej rętszemu.

0	     Nie porzucaj nadzieje,
     Jakoć sie kolwiek dzieje:
Bo nie już słońce ostatnie zachodzi,
A po złej chwili piękny dzień przychodzi.

     Patrzaj teraz na lasy,
     Jako prze zimne czasy
Wszystkę swą krasę drzewa utraciły,
A śniegi pola wysoko przykryły.

     Po chwili wiosna przyjdzie,
     Ten śnieg z nienagła zéjdzie,
A ziemia, skoro słońce jej zagrzeje,
W rozliczne barwy znowu sie odzieje.

     Nic wiecznego na świecie:
     Radość sie z troską plecie,
A kiedy jedna weźmie moc nawiętszą,
W ten czas masz ujźrzeć odmianę naprędszą.

     Ale człowiek zhardzieje,
     Gdy mu się dobrze dzieje,
Więc też kiedy go Fortuna omyli,
Wnet głowę zwiesi i powagę zmyli.

     Lecz na szczęście wszelakie
     Serce ma być jednakie,
Bo z nas Fortuna w żywe oczy szydzi:
To da, to weźmie, jako sie jej widzi.

     Ty nie miej za stracone,
     Co może być wrócone:
Siła Bóg może wywrócić w godzinie;
A kto mu kolwiek ufa, nie zaginie.

0	Może kto ręką sławy dostać w boju, 
Może wymową i rządem w pokoju,
Lecz jesli żona męża nie ozdobi, 
     Mąż prózno robi.

Kto z gospodarstwa, a kto zaś z wysługi
Zbierze pieniądze i z kupiectwa drugi, 
Jesli sie żona nie przyłoży k temu, 
     Zginąć wszytkiemu.

Żona uczciwa ozdoba mężowi
I napewniejsza podpora domowi;
Na niej rząd wszystek; swego męża ona 
     Głowy korona.

Ona mężowym kłopotom zabiega 
I jego wczasu na wszystkim przestrzega,
Ona wywabić troskę umie z głowy
     Słodkimi słowy.

Ona dziateczki ojcowi podobne 
Rodzi, skąd rostą pociechy osobne;
Ani już spadków upatrują krewni,
     Dziedzica pewni.

Trzykroć szczęśliwy, któremu ty zdarzysz 
Ten związek, Panie; ale zły towarzysz 
Odejmie wszytko, że troski w pół wieka 
     Zgryzą człowieka.

0	Stateczny umysł pamiętaj zachować,
Jesli cię pocznie nieszczęście frasować,
Także i góry nie radzęć wylatać,
Kiedy sie Szczęście z tobą imie bratać.

Śmierci podległy człowiecze cnotliwy,
Choć wszytek twój wiek będzie frasowliwy,
Chocia też czasem, siedząc z przyjacioły,
Przy dobrym trunku strawisz dzień wesoły.

Tu przy ciekącym, przezornym strumieniu
Każ stół gotować w jaworowym cieniu,
Każ wino nosić, póki beczka leje,
Póki wiek służy, a śmierć nie przyśpieje.

Postąpisz z włości drogo zapłaconych,
Postąpisz z dworu i gmachów złoconych;
A co zebrania twego kolwiek będzie,
To wszytko przyszły namiastek osiędzie.

Bądź sie kto zacnym rodził i bogatym,
Bądź niewolnikiem - u śmierci nic na tym;
Czyjkolwiek naprzód los wynidzie, wsiadaj,
Wieczny wygnańcze, ani więc odkładaj.

0	Niemasz i po raz drugi niemasz wątpliwości,
Żeby cnota miała być kiedy bez zazdrości:
Jako cień nieodstępny ciała naszladuje,
Tak za cnotą w też tropy zazdrość postępuje.

Nie może jej blasku znieść ani pojźrzeć w oczy,
Boleje, że kto przed nią kiedy wysszej skoczy;
A iż baczy po sobie, że sie wspinać prózno,
Tego ludziom uwłóczy, w czym jest od nich rózno.

Ale człowiek, który swe Pospolitej Rzeczy
Służby oddał, tej krzywdy nie ma mieć na pieczy.
Dosyć na tym, kiedy praw ani niesie wady;
Niechaj drugi boleje, niech sie spuka jady.

Cnota (tak jest bogata) nie może wziąć szkody
Ani sie też ogląda na ludzkie nagrody;
Sama ona nagrodą i płacą jest sobie
I krom nabytych przypraw świetna w swej ozdobie.

A jesli komu droga otwarta do nieba -
Tym, co służą ojczyźnie. Wątpić nie potrzeba,
Że co im zazdrość ujmie, Bóg nagradzać będzie,
A cnota kiedykolwiek miejsce swe osiędzie.

0	
Panu dzięki oddawajmy, 
Jego łaskę wspominajmy, 
Który hardym miesza rzeczy, 
A skromne ma na swej pieczy.

On hardy, nieunoszony, 
On tyran północnej strony, 
Któremu, jako sam mniema, 
Świat tak wielki równia nie ma,

Car moskiewski plac mężnemu 
Puścił królowi polskiemu;
Nie oparł się aż o lody 
Niepławnej północnej wody.

Granic i zamków budownych 
Odbieżał, i miast warownych;
Płatna to, kiedy o duszę, 
I sam go obmówić muszę.

Obróć swój koń prędkonogi, 
Nieścigniony care drogi. 
Chcesz być groźnym, a uciekasz;
Jesliś płochy, hardzie nie każ.

Teraz był czas porokować, 
Komu szłyk naprzód zdejmować;
Teraz sie było dowiadać, 
Kto ma naprzód z konia spadać.

Bóg pomoż, królu jedyny 
Szerokiej polskiej krainy!
Umiesz ty hardym dogodzić 
Ani sie im dasz rozwodzić.

Zdjąłeś maszkarę butnemu 
Tyranowi moskiewskiemu;
Okazałeś, że nie kąsa,
Chocia to porożem wstrząsa.

W zamcech nadzieję pokładał, 
Ale i tych prędko stradał;
Nie przyszło mu do odsieczy,
Głowy ostrzec barziej k rzeczy.

Znowu tedy, skąd był wyszedł, 
W ręce polskie Połock przyszedł 
Za powodem szczęśliwego
Stefana, króla polskiego.

Nie pomogły kule częste, 
Zręby mocne, baszty gęste:
Puściły żelazne brony,
A ty, królu niezmożony,

Nie tylko zamki budowne 
I twierdze bierzesz warowne,
Ale, co chwalniejsza w tobie, 
Jesteś silen i sam sobie.

Nie puściłeś wódz gniewowi, 
Łaskęś nieprzyjacielowi 
Uczynił; masz i dzielnością,
Masz już nadeń i ludzkością.

Zdrów bądź, królu niezwalczony! 
Ciebie moje wdzięczne strony
Nie zmilczą między sławnemi 
Bohatery walecznemi.

0	
Wy, którzy Pospolitą Rzeczą władacie,
A ludzką sprawiedliwość w ręku trzymacie,
Wy, mówię, którym, ludzi paść poruczono
I zwierzchności nad stadem bożym zwierzono,

Miejcie to przed oczyma zawżdy swojemi,
Żeście miejsce zasiedli Boże na ziemi,
Z którego macie nie tak swe własne rzeczy
Jako wszytek ludzki mieć rodzaj na pieczy.

A wam więc nad mniejszymi zwierzchność jest dana,
Ale i sami macie nad sobą Pana,
Któremu kiedyżkolwiek z spraw swych uczynić
Poczet macie; trudnoż tam krzywemu wynić.

Nie bierze ten Pan darów ani się pyta,
Jesli kto chłop czyli sie grofem poczyta;
W siermiędze li go widzi, w złotych li głowach,
Jesli namniej przewinił, być mu w okowach.

Więc ja podobno z mniejszym niebezpieczeństwem
Grzeszę, bo sam się tracę swym wszeteczeństwem.
Przełożonych występki miasta zgubiły
I szerokie do gruntu carstwa zniszczyły.

0	Nie zawżdy Apollo strzela,
Ale łuk z lutnią podziela;
Nie zawżdy Mars hufy wodzi, 
Czasem też pod sieć ugodzi.

Nie zawżdy grad z góry leci
Albo burza niebo szpeci;
Chmury czarne wiatr wojuje, 
A pogoda następuje.

Takżeć słusze człowiekowi
Odejmać sie frasunkowi,
A jako niewdzięczne brzemię
Uderzyć troski o ziemię.

Cokolwiek raz przeminęło, 
Niewrócony koniec wzięło;
A przyszły czas Bóg ma w mocy,
Pogrężony w twardej nocy.

Dosyć na rozum człowieczy 
Dzień dzisiejszy mieć na pieczy;
Ostatek na Boga wkładaj, 
A dobrze żyć nie odkładaj.

Żyj dobrze, nie odkładając;
Bo dalszych czasów czekając
Niepodobnym obyczajem
Nie począwszy żyć - przestajem.

0	Nic po tych zbytnich potrawach; nic po tym 
Śrebrze na służbie i obiciu złotym;
Nam k woli, kędy róża pozno kwitnie, 
     Nie szukaj zbytnie.

Dobra-ć i miętka, co ją najdzie wszędzie;
A kiedy równe towarzystwo siędzie, 
Prędka dobra myśl, a tym jeszcze chutniej,
     Gdy nie bez lutniej.

Lutnia - wódz tańców i pieśni uczonych,
Lutnia - ochłoda myśli utrapionych;
Ta serce miękczy swym głosem przyjemnym 
     Bogom podziemnym.

0	Nie godzien tego ten świat zawikłany, 
Aby miał na nim rozumem nadany 
Człowiek polegać, a swe szczęśliwości
Sadzić na jego płochej odmienności.
Co ma ten żywot, na co by bezpiecznie 
Człowiek mógł kazać? Niedługo koniecznie 
Doniesie czaszę pachołek do gęby, 
A przedsię i w tym straci czasem zęby.

Morze nie stoi nigdy, zawżdy płynie;
Teraz kędzierze nastrzępi, w godzinie 
Dnem wzgórę stanie, a ogromne wały 
Wysokich będą obłoków sięgały.

Cnota mój kompas, który nie w pół nocy, 
Ale w pół zbytków bije. Niech się smocy 
I wszytko bydło Proteowe jeży, 
Łódź moja przedsię swym pędem pobieży.

0	
Ucieszna lutni, w której słodkie strony 
Bijąc Amfijon kamień rozproszony 
Zwabił na kupę, a z chętnej opoki 
     Wstał mur szeroki.

Niemowna przedtym ani ulubiona, 
Dziś na wszytek świat wielce zalecona,
Zaśpiewaj, co by trudnej Bogumiły 
     Uszy lubiły,

Która jakoby źrzóbek nie łapany 
Ani pasterską ręką ugłaskany 
Ucieka w pole, a pędem człowieka 
     Mija z daleka.

Ty umiesz tygry, umiesz lasy wodzić 
I bieg pochopnym strumieniom zagrodzić,
Tobie ustąpił stróż nieokrócony
     Piekielnej brony,

Cerber, chocia mu wściekły łeb nakrywa
Sto srogich wężów, a para smrodliwa
I sprosna piana ciecze miedzy zęby
     Z trojakiej gęby.

Biedny Iksyjon, Tytyjus zmiękczony 
Rośmiał sie nie chcąc, i dzban osuszony
Stał chwilę, za czym cieszył twój rym drogi
     Dziewki, niebogi.

Niech Bogumiła srogość jadowitą
Złych panien słyszy i wody niesytą 
Banię bezdenną, i pomstę nieskorą, 
     Którą źli biorą

Na drugim świecie. Bo co, prze żywego 
Boga, już mogły uczynić gorszego? 
Pomordowały, jędze niecnotliwe,
     Męże właściwe.

Jedna z nich, wierna łożu małżeńskiemu,
Przeciwko ojcu krzywoprzysiężnemu
Zacnie skłamała - panna czci bez końca
     Pod kręgiem słońca. 

Która ,,Wstań - rzekła - wstań, mężu, by wieczny 
Sen na cię nie padł, skądeś ty bezpieczny;
Schroń sie przed ojcem i przed bezecnemi 
     Siostrami złemi,

Które jak lwice z głodu nieznośnego
Wpadwszy na stado, każda morzy swego.
Ja litościwsza, ani cię chcę tykać, 
     Ani zamykać.

Mnie niechaj ojciec trzyma w pęcie srogim,
Żem lutość miała nad mężem ubogim;
Mnie niechaj zaśle w pogańskie narody,
     Przez morskie wody.

Idź, gdzie cię nogi i wiatry powiodą
Za tą życzliwej ćmy nocnej pogodą;
Idź zdrów, a skargę na mogiłę smętną
     Włóż więc pamiętną.

0	
Jest kto, co by wzgardziwszy te doczesne rzeczy
Chciał ze mną dobrą tylko sławę mieć na pieczy
A starać sie (ponieważ musi zniszczeć ciało),
Aby imię przynamniej po nas tu zostało?

I szkoda zwać człowiekiem, kto bydlęce żyje
Tkając, lejąc w się wszytko, póki zstawa szyje;
Nie chciał nas Bóg położyć równo z bestyjami:
Dał nam rozum, dał mowę, a nikomu z nami.

Przeto chciejmy wziąć przed się myśli godne siebie,
Myśli ważne na ziemi, myśli ważne w niebie;
Służmy poczciwej sławie, a jako kto może,
Niech ku pożytku dobra spólnego pomoże.

Komu dowcipu równo z wymową dostaje 
Niech szczepi miedzy ludźmi dobre obyczaje,
Niechaj czyni porządek, rozterkom zabiega,
Praw ojczystych i pięknej swobody przestrzega.

A ty, coć Bóg dał siłę i serce po temu,
Uderz sie z poganinem, jako słusze cnemu.
Prostak to, który wojsko z wielkości szacuje:
Zwycięstwo liczby nie chce, męstwa potrzebuje.

Śmiałemu wszędy równo, a o wolność miłą
Godzi sie oprzeć, by więc i ostatnią siłą.
Nie przegra, kto frymarczy na sławę żywotem:
Azaby go lepiej dał w cieniu darmo potem?

0	
Jaką, rozumiesz, zazdrość zjednałeś sobie, 
Zacny biskupie, w mojej małej osobie, 
Żeś mię z domu wyciągnął w te dalsze strony 
Od małych dziatek i od teskliwej żony?

Nie myśli-ć ona o tym, że ja przy tobie 
Głowy nie ufrasuję by namniej sobie;
Że w twym pałacu mieszkam, że przy twym boku 
Siadam; koń mój, sługa mój na twym obroku.

Rychlej, niesposobnego będąc świadoma 
Zdrowia mego, frasuje swe serce doma, 
Żebych jakiej choroby nagłej nie użył,
Nie mając, kto by mi w tym jej sercem służył.

Ciężar także domowy, społeczny nama, 
Teraz w mej niebytności musi nieść sama, 
Strzegąc w domu porządku, warując szkody, 
Dziatek lichych pilnując, zakładów zgody.

Któż wie, jesli i tego przed się nie bierze 
(Acz wątpić nie potrzeba o mojej wierze), 
Że na świecie rodzą sie takowe zioła, 
Których smak pamięć domu wygładza zgoła;

Że taka jest muzyka i takie strony,
Których człowiek słuchając już ani żony,
Ani dziatek nawiedzi, ale w niewoli 
Pod pany sromotnymi wiecznie trwać woli.

To, i czego jest więcej, zawżdy w miłości
Serca trapi, chocia też zstawa ufności.
A ty nie bądź przyczyną, biskupie drogi, 
Niczyjej, lubo słusznej, lub płonej trwogi.

Ale złącz, jakoś rozwiódł; bo acz oboje 
Twój urząd niesie, wszakże wyroki twoje 
Na ludzkiej chęci wiszą: i ja, i ona 
Nie pragniewa do śmierci być rozdzielona.

0	
Srogie łańcuchy na swym sercu czuję,
     Lecz to szczęściem szacuję,
Żem jest tak pięknym sidłem ułowiony;
     Wesoło żywę, w trosce położony,
     A w tym swoim wzdychaniu
Mam rozkosz przeciw ludzkiemu mniemaniu.
     Oczy dziwnej piękności,
W których sie wszytki najdują wdzięczności,
     Dzień to błogosławiony,
Kiedym ja waszym sidłem upleciony.

0	
Proszę, jesli sie z tobą co śpiewało,
Co by i ten rok, i dalej trwać miało,
Powiedz słowieński rym, o wielostrona
     Lutni złocona.

Mytyleńskiego mieszkańca przed laty
Zabawo, który, choć w boju zębaty,
Przedsię - śrzód mieczów lub też nawę w biegu
     Przybił do brzegu -

Muzy parnaskie i naleźcę wina,
I Afrodytę, i z nią jejże syna,
I Lika z czarnym włosem i z czarnema
     Śpiewał oczema.

O czci Febowa i stołów złoconych
Kraso niebieskich, o myśli strapionych
Wdzięczna ochłodo, i mnie sprzyjaźliwą
     Bądź, gdy cię wzywam.

0	
Nie zawżdy, piękna Zofija, 
Róża kwitnie i lelija;
Nie zawżdy człek będzie młody
Ani tej, co dziś, urody.

Czas ucieka jako woda, 
A przy nim leci Pogoda 
Zebrawszy włosy na czoło:
Stąd jej łapaj, bo w tył goło;

Zima bywszy zejdzie snadnie;
Nam, gdy śniegiem włos przypadnie,
Już wiosna, już lato minie,
A ten z głowy mróz nie zginie.

0	
Niezwykłym i nie leda piórem opatrzony
Polecę precz, poeta, ze dwojej złożony
Natury; ani ja już przebywać na ziemi
Więcej będę, a więtszy nad zazdrość, ludnemi

Miasty wzgardzę. On w równym szcześciu urodzony,
On ja (jako mię zowiesz) wielce ulubiony,
Mój Myszkowski, nie umrę ani mię czarnemi
Styks niewesoła zamknie odnogami swemi.

Już mi skóra chropawa padnie na goleni,
Już mi w ptaka białego wierzch sie głowy mieni,
Po palcach wszędy nowe piórka sie puszczają,
A z ramion sążeniste skrzydła wyrastają.

Terazże, nad Ikara prędszy przeważnego
Puste brzegi nawiedzę Bosfora hucznego
I Syrty Cyrynejskie, muzom poświęcony
Ptak, i pola zabiegłe za zimne Tryjony.

O mnie Moskwa i będą wiedzieć Tatarowie,
I róznego mieszkańcy świata, Anglikowie,
Mnie Niemiec i waleczny Hiszpan, mnie poznają,
Którzy głęboki strumień Tybrowy pijają.

Niech przy próznym pogrzebie żadne narzekanie,
Żaden lament nie będzie ani uskarżanie:
Świec i dzwonów zaniechaj, i mar drogo słanych,
I głosem żałobliwym żołtarzów śpiewanych.

0	Czego chcesz od nas, Panie, za Twe hojne dary?
     Czego za dobrodziejstwa, którym nie masz miary?
Kościół Cię nie ogarnie, wszędy pełno Ciebie:
     I w otchłaniach, i w morzu, na ziemi, na niebie.
Złota też, wiem, nie pragniesz, bo to wszytko Twoje,
     Cokolwiek na tym świecie człowiek mieni swoje.
Wdzięcznym Cię tedy sercem. Panie, wyznawamy,
     Bo nad to przystojniejszej ofiary nie mamy.
Tyś Pan wszytkiego świata. Tyś niebo zbudował
     I złotymi gwiazdami ślicznieś uhaftował.
Tyś fundament założył nieobeszłej ziemi
     I przykryłeś jej nagość zioły rozlicznemi.
Za Twoim rozkazaniem w brzegach morze stoi
     A zamierzonych granic przeskoczyć się boi.
Rzeki wód nieprzebranych wielką hojność mają,
     Biały dzień a noc ciemna swoje czasy znają,
Tobie k woli rozliczne kwiatki Wiosna rodzi,
     Tobie k woli w kłosianym wieńcu Lato chodzi,
Wino Jesień i jabłka rozmaite dawa,
     Potym do gotowego gnuśna Zima wstawa.
Z Twej łaski nocna rosa na mdłe zioła padnie,
     A zagorzałe zboża deszcz ożywia snadnie.
Z Twoich rąk wszelkie źwierzę patrza swej żywności,
     A Ty każdego żywisz z Twej szczodrobliwości.
Bądź na wieki pochwalon, nieśmiertelny Panie!
     Twoja łaska, Twa dobroć nigdy nie ustanie.
Chowaj nas, póki raczysz, na tej niskiej ziemi,
     Jedno zawżdy niech będziem pod skrzydłami Twemi.

0	Gdy słońce Raka zagrzewa,
A słowik więcej nie śpiewa,
Sobótkę, jako czas niesie,
Zapalono w Czarnym Lesie.

Tam goście, tam i domowi
Sypali sie ku ogniowi;
Bąki za raz troje grały
A sady sie sprzeciwiały.

Siedli wszyscy na murawie;
Potym wstało sześć par prawie
Dziewek jednako ubranych
I belicą przepasanych.

Wszytki spiewać nauczone,
W tańcu także niezganione;
Więc koleją zaczynały,
A pierwszej tak począć dały:

0	Siostry, ogień napalono
I placu nam postąpiono;
Czemu sobie rąk nie damy,
A społem nie zaspiewamy?

Piękna nocy, życz pogody,
Broń wiatrów i nagłej wody;
Dziś przyszedł czas, że na dworze
Mamy czekać ranej zorze.

Tak to matki nam podały,
Samy także z drugich miały,
Że na dzień świętego Jana
Zawdży sobótka palana.

Dzieci, rady mej słuchajcie,
Ojcowski rząd zachowajcie:
Święto niechaj świętem będzie,
Tak bywało przed tym wszędzie.

Święta przed tym ludzie czcili,
A przedsię wszytko zrobili;
A ziemia hojnie rodziła,
Bo pobożność Bogu miła.

Dziś bez przestanku pracujem
I dniom świętym nie folgujem:
Więc też tylko zarabiamy,
Ale przedsię nic nie mamy.

Albo nas grady porażą,
Albo zbytnie ciepła każą;
Co rok słabsze urodzaje,
A zła drogość za tym wstaje.

Pracuj we dnie, pracuj w nocy,
Prózno bez Pańskiej pomocy;
Boga, dzieci, Boga trzeba,
Kto chce syt być swego chleba.

Na tego my wszytko włóżmy,
A z sobą sami nie trwóżmy;
Wrócąć sie i dobre lata,
Jeszczeć nie tu koniec świata.

A teraz ten wieczór sławny
Święćmy jako zwyczaj dawny,
Niecąc ognie do świtania,
Nie bez pieśni, nie bez grania!


0	To moja nawiętsza wada,
Że tańcuję barzo rada;
Powiedzcież mi, me sąsiady,
Jest tu która bez tej wady?

Wszytki mi sie uśmiechacie,
Podobno ze mną trzymacie;
Postępujmyż tedy krokiem,
Aleć nie masz jako skokiem.

Skokiem taniec nasnadniejszy,
A tym jeszcze pochodniejszy,
Kiedy w bęben przybijają,
Samy nogi prawie drgają.

Teraz masz czas, umiesz li co,
Mój nadobny bębennico!
Wszytka tu wieś siedzi w koło,
A w pośrzodku samo czoło.

Żeby też tu ta nie była,
Która twemu sercu miła?
Każesz li, wierzyć będziemy,
Aleć insze rozumiemy.

Pomóż oto dobrej rzeczy,
A nasz taniec miej na pieczy;
Owa najdziesz i w tym rzędzie,
Coć za wszytki płatna będzie.

Ja sie nie umiem frasować,
Toż radzę drugim zachować;
Bo w trosce człowiek zgrzybieje
Pierwej, niż sie sam spodzieje.

Ale gdzie dobra myśl płuży,
Tam i zdrowie lepiej służy;
A choć drugi zajdzie w lata,
I tak on ujdzie za swata.

Za mną, za mną, piękne koło,
Opiewając mi wesoło!
A ty sie czuj, czyja kolej,
Nie masz li mię wydać wolej!


0	Za mną, za mną, piękne koło,
Opiewając mi wesoło!
Czuję sie, że moja kolej,
A ja nie mam wydać wolej.

Sam ze wszytkiego stworzenia
Człowiek ma śmiech z przyrodzenia;
Inszy wszelaki źwierz niemy
Nie śmieje sie, jako chcemy.

Nie ma w swym szaleństwie miary,
Kto gardzi Pańskimi dary;
A bodaj miał płakać siła,
Komu dobra myśl niemiła.

Śmiejmy sie! Czy nie masz czemu?
Śmiejże sie przynamniej temu,
Że, nie mówiąc nic trefnego,
Chcę po was śmiechu śmiesznego.

Wystąp ty, coś ciągnął kota,
A puść sie na chwilę płota!
Uchowa cię dziś Bóg szkody,
Bo tu opodal do wody.

Ciągnie go drugi na suszy,
Tobie trzeba aż po uszy;
Nieboże mój, kto cię zbłaźnił,
Żeś tak srogie źwierzę draźnił?

Nie znasz ludzi, co przed kotem
Pierzchają nawiętszym błotem?
A na jego głos straszliwy
Ledwe drugi będzie żywy.

Głaszcz na nim, jako chcesz, skórę,
On przedsię ogonem wzgórę;
Zły z nim pokój, gorsza zwada;
Jeszcze i dziś strach sąsiada.

Czasem też i z dachu spadnie,
A przedsię na nogi padnie;
I chłop foremniejszy bywa,
Gdzie kot we łbie przemieszkiwa.

A to jako w nim szacować,
Że umie i praktykować?
A to tak wieszcza bestyja,
Że sie zawżdy na deszcz myją.

Więc łowiec niepospolity
A w swych sprawach dziwnie skryty.
K' temu rzadko uśnie w nocy
Ale ufa zawżdy mocy.

Kocie, wszytko to do czasu,
Strzeż wilka wyszczekać z lasu;
A może być i w tym stadzie,
Co już myśli o zakładzie.


0	Komum ja kwiateczki rwała,
A ten wianek gotowała?
Tobie, miły, nie inszemu,
Któryś sam mił sercu memu.

Włóż na piękną głowę twoją
Tę rozkwitłą pracą moję;
A mnie samę na sercu miej,
Toż i o mnie sam rozumiej.

Żadna chwila ta nie była,
Żebych cię z myśli spuściła;
I sen mię prace nie zbawi,
Spię, a myślę, by na jawi.

Tę nadzieję mam o tobie,
Że mię też masz za co sobie:
Ani wzgardzisz chucią moją,
Ale mi ją oddasz swoją.

Tego zataić nie mogę,
Co mi w sercu czyni trwogę;
Wszytki tu wzrok ostry mają
I co piękne, dobrze znają.

Prze Bóg, siostry, o to proszę,
Niech tej krzywdy nie odnoszę,
By mię która w to tknąć miała,
O com sie ja utroskała.

O wszelako inszą szkodę
Łacno przyzwolę na zgodę;
Ale kto mię w miłość ruszy,
Wiecznie będzie krzyw mej duszy!


0	Zwierzęć sie, gromado moja,
Nie mam przed Szymkiem pokoja!
Za trzewik mi zastępuje,
A powiada, że miłuje.

Szymku, by to prawda była;
Dobrze bych Bogu służyła;
Ale ty rad z ludzi szydzisz,
Zwłaszcza gdy prostaka widzisz.

Tobie to wolno samemu,
Ale, wierę, nie inszemu;
Bo ty z tym nadobnie umiesz,
A gdzie kogo tknąć, rozumiesz.

I któraż by nie szła rada
Za tak gładkiego sąsiada?
Podajże jej kęs nadzieje,
Alić sie już moja śmieje.

I samam tak głupią była,
Żem ci też kiedy wierzyła;
Dziś już nic i pókim żywa,
Znam cię, ziółko, żeś pokrzywa.

Ze mną sobie rzecz najdujesz,
Drugiej nogę przystępujesz;
Odpuść mi: silnyś przechyra,
A ja z takim nie mam mira.

Nie sprawujże sie przez miarę,
Boć zaś ludzie dadzą wiarę;
A mało sobie poprawisz,
Że mię w nieprawdzie zostawisz.

0	Gorące dni nastawają,
Suche role sie padają;
Polny świercz, co głosu sstaje,
Gwałtownemu słońcu łaje.

Już mdłe bydło szuka cienia
I ciekącego strumienia,
I pasterze, chodząc za niem,
Budzą lasy swoim graniem.

Żyto sie w polu dostawa
I swoją barwą znać dawa
Iż już niedaleko żniwo:
Miej sie do sierpa co żywo!

Sierpa trzeba oziminie,
Kosa sie zejdzie jarzynie;
A wy, młodszy, noście snopy,
Drudzy układajcie w kopy!

Gospodarzu nasz wybrany,
Ty masz mieć wieniec kłosiany,
Gdy w ostatek zboża zatnie
Krzywa kosa już ostatnie.

A kiedy z pola zbierzemy,
Tam dopiero odpoczniemy
Dołożywszy z wierzchem broga;
Już więc, dzieci, jedno Boga!

Wtenczas, gościu, bywaj u mnie,
Kiedy wszystko najdziesz w gumnie,
A jesli ty rad odkładasz,
Mnie do siebie drogę zadasz.


0	Prózno cię patrzam w tym kole:
Twoja, miły, rozkosz pole;
A raczej źwierz leśny bijesz,
Niż tańcujesz albo pijesz.

Ja też, bym nabarziej chciała,
Trudno bym sie zdobyé miała
Na lepszą myśl; bo po tobie
Serce zawżdy teskni sobíe.

Wolałabym też tym czasem
Gdziekolwiek pod gęstym lasem
Użyć z tobą towarzystwa,
Pomogę ja i myślistwa.

Czego miłość nie przywyknie?
Już ja trafię, gdy pies krzyknie,
Gdzie zajeżdżać zającowi
Mając charty pogotowi.

A kiedy rzucisz sieć długą,
Jeslić sie swoją posługą
Ni nacz więcej nie przygodzę,
Niech za tobą smycz psów wodzę!

Żadna gęstwa, żadne głogi
Nie przekażą mojej drogi;
Tak lato jako śrzeżogę
Przy tobie ja wytrwać mogę!

Albo, mój myśliwcze, tedy
Pokwap sie do domu kiedy;
Albo mnie ciężko nie będzie
Ciebie naszladować wszędzie!

0	Pracowite woły moje,
Przy tym lesie chłodne zdroje
I łąka nieprzepasiona,
Kosą nigdy nie sieczona.

Tu wasza dziś pasza będzie;
A ja, mając oko wszędzie,
Będę nad wami siedziała
I tymczasem kwiatki rwała.

Kwiatki barwy rozmaitej,
Które na łubce obszytej
Usadzę nadobne koło
I włożę na swoje czoło.

Tak dziewka, jako młodzieniec,
Nie proś mię nikt o mój wieniec!
Samam go swą ręką wiła,
Sama go będę nosiła.

Dałam wczora taki drugi;
Będzie mi go żal czas długi;
Bo mię za raz pobrać dano,
Czego mi czynić nie miano.

Pracowite woły moje,
Wam płyną te chłodne zdroje;
Wam kwitnie łąka zielona,
Kosą nigdy nie sieczona!


0	Ja płaczę, a żal zakryty
Mnoży we mnie płacz obfity.
Spiewa więzień okowany
Tając na czas wnętrznej rany.

Spiewa żeglarz w cudze strony
Nagłym wiatrem zaniesiony;
I oracz ubogi śpiewa,
Choć od pracej aż omdlewa.

Spiewa słowik na topoli,
A w sercu go przedsię boli
Dawna krzywda; mocny Boże,
Iż z człowieka ptak być może!

Nadobnać to dziewka była,
Póki między ludźmi żyła;
Toż niebodze zawadziło,
Bo każdemu piękne miło.

Zły a niewierny pohańcze,
Zbójca własny, nie posłańcze!
Miawszy odnieść siostrę żenie
Zawiodłeś ją w leśne cienie.

Próznoś jej język urzynał,
Bo wszytko, coś z nią poczynał,
Krwią na rąbku wypisała
I smutnej siestrze posłała.

Nie wymyślaj przyczyn sobie,
Pewnać już sprawa o tobie;
Nie składaj nic na źwierz chciwy,
Umysł twój krzyw niecnotliwy.

Siadaj za stół, jesliś głodzien,
Nakarmią cię, czegoś godzien;
Już ci żona warzy syna,
Nieprzejednanać to wina.

Nie wiesz, królu, nie wiesz, jaki
Obiad i co za przysmaki
Na twym stole; ach, łakomy,
Swe ciało jesz, niewiadomy!

A gdy go tak uraczono,
Głowę na wet przyniesiono;
Temu czasza z rąk wypadła,
Język zmilknął, a twarz zbladła.

A żona powstawszy z ławy:
"Coć sie zdadzą te potrawy?
To za twą niecnotę tobie,
Zdrajca mój, synowski grobie!"

Porwie sie mąż ku niej zatym,
Alić nasz dudkiem czubatym;
Sama sie w jaskółkę wdała,
Oknem, łając, poleciała.

A ona niewinna córa
Obrosła w słowicze pióra;
I dziś wdzięcznym głosem cieszy,
Kto sie kolwiek w drogę śpieszy.

Chwała Bogu, że te kraje
Niosą insze obyczaje,
Ani w Polszcze jako żywy
Zjawiły sie takie dziwy.

Jednak ja mam, co mię boli;
A by dziś nie ludziom k'woli,
Co spiewam, płakać bych miała,
Acz me pieśni płacz bez mała.


0	Owa u ciebie, mój miły,
Me prośby ważne nie były;
Próznom ja łzy wylewała
I żałosnie narzekała.

Przedsięś ty w swą drogę jechał,
A mnieś, nieszczęsnej, zaniechał
W ciężkim żalu, w którym muszę
Wiecznie trapić moję duszę.

Bodaj wszytkich mąk skosztował,
Kto naprzód wojsko szykował
I wynalazł swoją głową
Strzelbę srogą, piorunową.

Jakie ludzkie głupie sprawy:
Szukać śmierci przez bój krwawy!
A ona i tak człowieczy
Upad ma na dobrej pieczy.

Przynamniej by mi w potrzebie
Wolno stanąć wedle ciebie;
Przywykłabych i ja zbroi,
Bodaj przepadł, kto sie boi!

Jednak ty tak chciej być śmiałym,
Jakoby sie wrócił całym;
A nie daj umrzeć mnie, smutnej,
W płaczu i w trosce okrutnej.

A wiarę, coś mi ślubował,
Pomni, abyś przy tym chował;
Tę mi przynieś a sam siebie;
Dalej nie chcę nic od ciebie!

0	Skrzypku, by w tej pięknej rocie
Usłyszeć co o Dorocie,
Weźmi gęśle, jakoć miła,
A zagraj nie myśląc siła!

Nieprzepłacona Doroto,
Co między pieniędzmi złoto,
Co miesiąc między gwiazdami,
Toś ty jest miedzy dziewkami!

Twoja kosa rozczosana
Jako brzoza przyodziana;
Twarz jako kwiatki mieszane
Lelijowe i różane.

Nos jako sznur upleciony,
Czoło jak marmór gładzony;
Brwi wyniosłe i czarnawe,
A oczy dwa węgla prawe.

Usta twoje koralowe,
A zęby szczere perłowe;
Szyja pełna, okazała,
Piersi jawne, ręka biała.

Serce mi zakwitnie prawie
Przy twej przyjemnej rozprawie;
A kiedy cię pocałuję,
Trzy dni w gębie cukier czuję.

W tańcuś jak jedna bogini,
A co sie skutniejszą czyni:
Nie masz w tobie nic hardości,
Co więc rzadko przy gładkości.

Tymeś ludziom wszytkim miła
I mnieś wiecznie zniewoliła;
Przeto cię me głośne strony
Będą sławić na wsze strony.

0	Wsi spokojna, wsi wesoła,
Który głos twej chwale zdoła?
Kto twe wczasy, kto pożytki
Może wspomnieć za raz wszytki?

Człowiek w twej pieczy uczciwie
Bez wszelakiej lichwy żywie;
Pobożne jego staranie
I bezpieczne nabywanie.

Inszy sie ciągną przy dworze
Albo żeglują przez morze,
Gdzie człowieka wicher pędzi,
A śmierć bliżej niż na piędzi.

Najdziesz, kto w płat język dawa,
A radę na funt przedawa,
Krwią drudzy zysk oblewają,
Gardła na to odważają.

Oracz pługiem zarznie w ziemię;
Stąd i siebie, i swe plemię,
Stąd roczną czeladź i wszytek
Opatruje swój dobytek.

Jemu sady obradzają,
Jemu pszczoły miód dawają;
Nań przychodzi z owiec wełna
I zagroda jagniąt pełna.

On łąki, on pola kosi,
A do gumna wszytko nosi.
Skoro też siew odprawiemy,
Komin wkoło obsiędziemy.

Tam już pieśni rozmaite
Tam będą gadki pokryte
Tam trefne plęsy z ukłony,
Tam cenar, [tam] i goniony.

A gospodarz wziąwszy siatkę
Idzie mrokiem na usadkę 
Albo sidła stawia w lesie;
Jednak zawżdy co przyniesie.

W rzece ma gęste więcierze,
Czasem wędą ryby bierze;
A rozliczni ptacy wkoło
Ozywają sie wesoło.

Stada igrają przy wodzie,
A sam pasterz, siedząc w chłodzie,
Gra w piszczałkę proste pieśni;
A faunowie skaczą leśni.

Zatym sprzętna gospodyni
O wieczerzej pilność czyni,
Mając doma ten dostatek,
Że sie obejdzie bez jatek.

Ona sama bydło liczy,
Kiedy z pola idąc ryczy,
Ona i spuszczać pomoże;
Męża wzmaga, jako może.

A niedorośli wnukowie,
Chyląc sie ku starszej głowie,
Wykną przestawać na male,
Wstyd i cnotę chować w cale.

Dzień tu, ale jasne zorze
Zapadłyby znowu w morze,
Niżby mój głos wyrzekł wszytki
Wieśne wczasy i pożytki.

0	Pewienem tego, a nic się nie mylę,
Że bądź za długą, bądź za krótką chwilę, 
Albo w okręcie całym doniesiony, 
Albo na desce biednej przypławiony 
Będę jednak u brzegu, 
Gdzie dalej nie masz biegu, 
Lecz odpoczynek i sen nieprzespany, 
Tak panom, jako chudym zgotowany. 

Ale na świecie kto tak głupi żywie, 
Żeby nie pragnął przejechać szczęśliwie
Dróg niebezpiecznych, a uść niepogody 
I szturmów srogich krom swej znacznej szkody? 
Lecz tylko że pragniemy, 
Ale nie rozumiemy, 
Czego się trzymać, jako się sprawować, 
Żeby nie przyszło na koniec bobrować. 

A chytre morze, ile znakomitych, 
Tyle pod wodą żywi skał zakrytych. 
Tu siedzi złotem Cześć koronowana, 
Tu lekkim piórem Sława przyodziana, 
Tu Chciwość nieszczęśliwa
Zbiera, a nie używa; 
Tu luba Rozkosz i Zbytek wyrzutny, 
Pod nimi Nędza prędka i Żal smutny. 

Tamże i Krzywda, i Zazdrość przeklęta, 
Przed którą biada zawżdy Cnota święta. 
Więc jeśli człowiek jednę skałę minie, 
Wnet na to miejsce na inszą napłynie, 
Tak iż snad namędrszemu
Trudno pogodzić temu, 
Aby przynamniej więznąć albo zbłędzić 
Nie miał, chyba gdy kogo Pan chce rzędzić. 

Wodzu prawdziwy i Wieczna Światłości, 
Uskrom z łaski swej morskie nawałności, 
A podnieś ogień portu zbawiennego, 
Na który patrząc moglibyśmy tego 
Morza chytrego zdrady 
Przebyć bez wszelkiej wady, 
A odpoczynąć po tym żeglowaniu
W długim pokoju i bezpiecznym spaniu.

0	Nie ma świat nic trwałego, a to barzo k rzeczy: 
Jaki liścia, taki jest rodzaj i człowieczy, 
Ale rzadki, co by tę powieść Homerowę, 
Przypuściwszy do uszu, wlepił sobie w głowę. 

Bo każdego swa własna nadzieja uwodzi, 
A ledwie się z człowiekiem za raz nie urodzi. 
Póki zakwitła młodość stoi w swojej mierze, 
Lekka myśl niepodobne rzeczy przed się bierze. 

O starości nie myśli ani na śmierć pomni, 
A w dobrym zdrowiu będąc choroby nie wspomni. 
Szalony ludzki rozum - ani oni znają, 
Jako młodość i żywot prędko upływają. 

Co ty wiedząc, bądź cierpliw do kresu żywota, 
Strzegąc się, ile możesz, troski a kłopota.


0	Oko śmiertelne Boga nie widziało, 
Prózno by się tym kiedy chlubić miało, 
Lecz On w swych sprawach jest tak znakomity, 
Że naprostszemu nie może być skryty. 

Kto miał rozumu, kto tak wiele mocy, 
Że świat postawił krom żadnej pomocy? 
Kto wladnie niebem? Kto gwiazdami rządzi, 
Że się z nich żadna nigdy nie obłądzi? 

Za czyją sprawą we dnie słońce chodzi, 
A miesiąc świeci, kiedy noc nadchodzi? 
Każdy znać musi krom wszelakiej zwady, 
Że się to dzieje wszytko z Pańskiej rady. 

Jego porządkiem Lato Wiosnę goni, 
A czujna Jesień przed Zimą się chroni; 
Ten opatruje, że morze nie wzbierze, 
Choć wszytki rzeki w swoje łono bierze. 

A to nas namniej niechaj nie obchodzi, 
Że nad niewinnym czasem zły przewodzi 
Albo że gorszy świat po woli mają, 
A dobrzy rychlej niedostatek znają. 

Wszytko to Pan Bóg wywróci na nice, 
Jeno kto wejźrzy w Jego tajemnice, 
Jako na koniec zły przedsię wypada, 
A dobry w Jego majestacie siada. 

Toć grunt wszystkiego, bysmy Boga znali, 
A Jemu sprawę wszego przypisali; 
Kto się za czasu tego nie napije, 
Człowiek na świecie niepobożny żyje. 

Tego swych dziatek, starszy, nauczajcie, 
To wychowanie synom waszym dajcie; 
A niech nie będą nazbyt pieszczonemi, 
Niech przywykają spać na gołej ziemi. 

A skoro który doroście swej miary, 
Niechaj się w polach ugania z Tatary, 
Niech wzdycha żona mężnego tyranna, 
Patrząc nań z murów, i dorosła panna: 

Niestetyż, by ten najeznik tak młody 
Nie popadł jakiej znakomitej szkody, 
Jesli gdzie na lwa nieborak ugodzi, 
Który po szyję we krwi ludzkiej brodzi. 

Przed śmiercią żaden schronić się nie może
I pierzchliwemu prędkość nie pomoże. 
Azaż nie lepiej sławy swej poprawić
Niż, prózno siedząc, w cieniu wiek swój trawić? 

Męstwem Achilles, męstwem Hektor słynie, 
A ich pamiątka wiecznie nie zaginie, 
Męstwem Alcydes do nieba się dostał 
I Polluks bogiem nieśmiertelnym został.

0	Kiedy by kogo Bóg był swymi słowy 
Upewnił, że miał czasu wszelakiego 
Strzec od złych przygód jego biednej głowy, 

Miałby przyczynę żałować się swego 
Nieszczęścia, płacząc, że mu się nie zstało 
Dosyć tak zacnej obietnicy Jego, 

Ale że Bogu z nami się nie zdało 
Tak postępować, prózno narzekamy, 
Że się co przeciw myśli nam przydało. 

Wszyscy w niepewnej gospodzie mieszkamy, 
Wszyscyśmy pod tym prawem się zrodzili, 
Że wszem przygodom jako cel być mamy. 

Na tym rzecz wszytka, żebyśmy nosili 
Skromnie, cokolwiek na człowieka przyjdzie, 
A w niefortunie nazbyt nie tesknili. 

Płacz albo nie płacz, z drogi swej nie zidzie 
Boskie przejźrzenie; prózno się kto zdziera: 
Niewola ciągnie, choć kto nierad idzie. 

Nadzieja dobra serca niech podpiera, 
Zaż to, że źle dziś, ma źle być i potym? 
Jedenże to Bóg, co i chmury zbiera, 

I co rozświeca niebo słońcem złotym.


0	Panie, jako barzo błądzą, 
Którzy Cię niedbałym sądzą, 
A iż prawie żadnej rzeczy
Nie chcesz mieć na swojej pieczy. 

Nie wiem, czego więcej trzeba: 
Przeciwko nim świadczą nieba, 
Świadczą gwiazdy niezliczone, 
Na powietrzu zapalone. 

Kiedy słońce swego wschodu 
Albo chybiło zachodu? 
Kiedy miesiąc jasne rogi 
Skłonił od swej zwykłej drogi? 

Toż nam i ziemia zeznawa, 
Która pewnych czasów dawa
Zboża w wielkiej obfitości
Synom ludzkim ku żywności. 

Niechaj źli we złocie chodzą
I nad lepszymi przewodzą, 
Jednak złe sumnienie mają, 
Sądu Twego się lękają. 

A ja patrzając z daleka
Na szczęście złego człowieka, 
Im dalej, tymem pewniejszy, 
Że jest żywot pośledniejszy. 

Bo żeś Ty pan sprawiedliwy, 
Nie podoba-ć się złośliwy, 
A jesli mu tu nie płacisz, 
Musi czas być, gdzie go stracisz. 

Wzywałem Cię, wieczny Boże, 
Idąc wieczór na swe łoże; 
Wzywałem Cię o północy, 
A byłeś mi ku pomocy. 

Nieprzyjaciel stał nade mną, 
Mógł uczynić wszytko ze mną; 
Spałem jako zarzezany, 
On mi nie śmiał zadać rany. 

A na pierwsze me ocknienie 
I słów kilka przemówienie, 
Panie, znać, żeś mię Ty bronił; 
Uciekł, a nikt go nie gonił. 

A co mnie był nagotował, 
To sam mało nie skosztował, 
Bowiem od wielkiego strachu 
Wypadł oknem na dół z gmachu. 

Ani miecz, ani mię siła 
Złej przygody obroniła, 
Jeno szczyra łaska Twoja, 
Co wyznawa dusza moja. 

I pójdę do domu Twego, 
A w pojśrzodku zboru wszego
Będęć, mój Panie dziękował, 
Z łaski Twej żeś mię zachował. 

A ludzie zapamiętali, 
Którzy spraw Twych nie poznali 
Niechaj dziś na oko znają, 
Ze Cię dobrzy stróżem mają. 

A przepuścisz li co na nie, 
Zlitujesz się zasię, Panie, 
Jako więc i złym sowito 
Płacisz zatrzymane myto.


0	Prózna twa chluba, nie kochaj się w sobie, 
Nie wszytkoć prawda, com pisał o tobie. 
Miłość mię zwiodła i przez mię mówiła, 
Że nad cię nigdy wdzięczniejsza nie była. 

Jako lelija różą przeplatana 
Zdała mi się twarz twoja malowana; 
Oczy twe jako gwiazdy się błyskały, 
Piersi twe śniegu sromotę działały. 

Gniewliweś morze śmiechem uśmierzała, 
Kamienneś serce słowy przenikała. 
Teraz w mych oczach wszytko się zmieniło -
Obłudne serce wszytko pokaziło. 

I twa niewdzięczność, którą pokazujesz 
Tam, gdzie powolność i chuć prawą czujesz. 
Czego mi tedy stateczne namowy 
Nie mogły wybić żadną miarą z głowy, 

Czegom zbyć nie mógł przez zioła, przez czary, 
To sam dziś wyznam na się z prawej wiary, 
Żem był zabłądził w swej niemądrej sprawie, 
A byłci-m, jesli komu, jak żyw prawie. 

Ale żeś tego wdzięczna być nie chciała, 
Dalej nie będziesz ze mnie sługę miała. 
To, com ci służył, niech już wniwecz idzie, 
Bo jednak ten czas kiedyżkolwiek przyjdzie, 

Że ty, wspomniawszy na me powolności, 
Musisz zapłakać nieraz od żałości, 
A ja, bych jeno o tobie nie wiedział, 
I w pustych lesiech sam rad będę siedział.

0	Tobie bądź chwała, Panie wszego świata, 
Żeś nam doczekać dał Nowego Lata. 
Daj, bysmy się i sami odnowili, 
Grzech porzuciwszy, w niewinności żyli. 

Łaska Twa święta niechaj będzie z nami, 
Bo nic dobrego nie uczynim sami. 
Mnóż w nas nadzieję, przyspórz prawej wiary, 
Niech uważamy Twe prawdziwe dary. 

Użycz pokoju nam i świętej zgody, 
Niech się nas boją pogańskie narody, 
A Ty nas nie chciej odstępować, Panie, 
I owszem, racz nam dopomagać na nie. 

Błogosław ziemi z Twej szczodrobliwości, 
Niechaj nam dawa dostatek żywności, 
Uchowaj głodu i powietrza złego, 
Daj wszytko dobre z miłosierdzia swego!


0	Jesli darmo masz te książki,
A spełna w wacku pieniążki,
Chwalę twą rzecz, gościu-bracie,
Bo nie przydziesz ku utracie;
Ale jeśliś dał co z taszki,
Nie kupiłeś, jedno fraszki.

0	Nie dbają moje papiery
O przeważne bohatery;
Nic u nich Mars, chocia srogi,
I Achilles prędkonogi;
Ale śmiechy, ale żarty
Zwykły zbierać moje karty.
Pieśni, tańce i biesiady
Schadzają się do nich rady.
Statek tych czasów nie płaci,
Pracą człowiek próżno traci.
Przy fraszkach mi wżdy naleją,
A to wniwecz, co się śmieją.

0	Fraszki to wszytko, cokolwiek myślemy,
Fraszki to wszytko, cokolwiek czyniemy;
Nie masz na świecie żadnej pewnej rzeczy,
Próżno tu człowiek ma co mieć na pieczy.
Zacność, uroda, moc, pieniądze, sława,
Wszystko to minie jako polna trawa;
Naśmiawszy się nam i naszym porządkom,
Wemkną nas w mieszek, jako czynią łątkom.

0	Teraz by ze mną zygrywać się chciała,
Kiedyś, niebogo, sobie podstarzała.
Daj pokój, prze Bóg! Sama baczysz snadnie,
Że nic po cierniu, kiedy róża spadnie.

0	Uciekałem przez sen w nocy,
Mając skrzydła ku pomocy,
Lecz mię miłość poimała,
Choć na nogach ołów miała.
Hanno, co to znamionuje?
Podobno mi praktykuje,
Że ja, będąc uwikłany
Tymi i owymi pany,
Wszytkich inszych łatwie zbędę -
Tobie służyć wiecznie będę.

0	Folgujmy paniom nie sobie, ma rada;
Miłujmy wiernie nie jest w nich przysada.
Godności trzeba nie za nic tu cnota,
Miłości pragną nie pragną tu złota.
Miłują z serca nie patrzają zdrady,
Pilnują prawdy nie kłamają rady.
Wiarę uprzejmą nie dar sobie ważą,
W miarę nie nazbyt ciągnąć rzemień każą.
Wiecznie wam służę nie służę na chwilę,
Bezpiecznie wierzcie nierad ja omylę.

0	Jesli nie grzeszysz, jako mi powiadasz,
Czego się, miła, tak często spowiadasz?


0	Z żalem i z płaczem, acz za twe nie stoi,
Mój dobry Kosie, towarzysze twoi
W ten grób twe ciało umarłe włożyli,
Którzy weseli wczora z tobą byli.
Śmierć za człowiekiem na wszelki czas chodzi;
Niech zdrowie, niech nas młodość nie uwodzi,
Bo ani wzwiemy, kiedy wsiadać każą,
A tam ani płacz, ani dary ważą.

0	Kachna się każe w łaźni przypatrować,
Jeslibych ją chciał nago wymalować;
A ja powiadam: gdzie nas dwoje siędzie,
Tam pewna łaźnia, mówię, łaźnia będzie.

0	Jakoś mi już skaczesz słabo,
Folguj sobie, miła Barbaro, proszę cię.
Czart rozskakał tego swata,
Nie dba nic, choć kto ma lada co przed sobą.
Okazuje swoje sztuki,
Alboć nie wie, że masz w Nuremberku towar?
Ale ty wżdy nie bądź głupia,
Nieznajomym nie daj dudkować przed sobą,
Nie zwierzaj się leda komu,
Nie puszczaj mnichów do dobrego mieszkania.
I kapłanów się wystrzegaj,
Raczej sama zawżdy letanije śpiewaj!
A chcesz li mię słuchać dalej,
Moja Barbaro, nie szacuj dobrych ludzi!
Zawżdy raczej szukaj zgody,
Niech za cię skacze, kto młotem dobrze robi.
Możesz odpruć i te wzorki,
Czyście tak nama z paciorkowym biczykiem.
A nie dufaj w żadne czary,
I pod pierzem szpetny staroświetski bieret.
Wiedzże, co masz czynić z sobą,
Bo lisi ogon za towar nie uchodzi.
A łotrowie, co to widzą,
W oczy pięknie, w kącie szykują swe draby.
Domyślajże się ostatka,
Wszakeś już swym dziatkom marcypan rozdała.

0	Ciężko, kto nie miłuje, ciężko, kto miłuje,
Naciężej, kto miłując łaski nie zyskuje.
Zacność w miłości za nic, fraszka obyczaje,
Na tego tam naraczej patrzają, kto daje.
Bodaj zdechł, kto się naprzód złota rozmiłował,
Ten wszytek świat swoim złym przykładem popsował.
Stąd walki, stąd morderstwa; a co jeszcze więcej,
Nas, chude, co miłujem, to gubi napręcej.

0	Świętym cię zwać nie mogę, ojcem się nie wstydzę,
Kiedy, wielki kapłanie, syny twoje widzę.


0	Pośle papieski rzymskiego narodu,
Uczysz nas drogi, a sam chybiasz brodu.
Nawracaj lepiej niżli twój woźnica,
Strzeż nas tam zawieźć, gdzie płacz i tesknica.

0	Ziemię pomierzył i głębokie morze,
Wie, jako wstają i zachodzą zorze;
Wiatrom rozumie, praktykuje komu,
A sam nie widzi, że ma kurwę w domu.

0	Proszono jednej wielkimi prośbami,
Nie powiem o co, zgadniecie to sami.
A iż stateczna była białagłowa,
Nie wdawała się z gościem w długie słowa,
Ale mu z mężem do łaźniej kazała,
Aby mu swoję myśl rozumieć dała.
Wnidą do łaźniej, a gospodarz miły
Chodzi by w raju, nie zakrywszy żyły.
A słusznie, bo miał bindasz tak dostały,
Żeby był nie wlazł w żadne famurały.
Gość poglądając dobrze żyw, a ono
Barzo nierówno pany podzielono.
Nie mył się długo i jechał tym chutniej:
Nie każdy weźmie po Bekwarku lutniej.

0	Ziemia deszcz pije, ziemię drzewa piją,
Z rzek morze, z morza wszytki gwiazdy żyją.
Na nas nie wiem, co ludzie upatrzyli -
Dziwno im, żesmy trochę się napili.

0	Pan sobie kazał przywieść białągłowę,
Aby z nią mógł mieć tajemną rozmowę.
Czekawszy chłopca dobrze długą chwilę,
Tak żeby drugi uszedł był i milę,
Pojźrzy pod okno, a ci sobie radzi!
I rzecze z góry do onej czeladzi:
"Po diable, synku, folgujesz tej paniej:
Jam kazał przywieść, a ty jedziesz na niej".

0	Tuśmy się mężnie prze ojczyznę bili
I na ostatek gardła położyli.
Nie masz przecz, gościu, złez nad nami tracić,
Taką śmierć mógłbyś sam drogo zapłacić.

0	"Nasz dobry doktor spać się od nas bierze,
Ani chce z nami doczekać wieczerze".
"Dajcie mu pokój! najdziem go w pościeli,
A sami przedsię bywajmy weseli!"
"Już po wieczerzy, pódźmy do Hiszpana!"
"Ba, wierę, pódźmy, ale nie bez dzbana".
"Puszczaj, doktorze, towarzyszu miły!"
Doktor nie puścił, ale drzwi puściły.
"Jedna nie wadzi, daj ci Boże zdrowie!"
"By jeno jedna" - doktor na to powie.
Od jednej przyszło aż więc do dziewiąci,
A doktorowi mózg się we łbie mąci.
"Trudny - powiada - mój rząd z tymi pany:
Szedłem spać trzeźwo, a wstanę pijany".

0	Jeden pan wielomożny niedawno powiedział:
"W Polszcze ślachcic jakoby też na karczmie siedział;
Bo kto jedno przyjedzie, to z każdym pić musi;
A żona, pościel zwłócząc, nieboga się krtusi".

0	Najdziesz tu fraszkę dobrą, najdziesz złą i śrzednią,
Nie wszytkoć mury wiodą materyją przednią;
Z boków cegłę rumieńszą i kamień ciosany,
W pośrzodek sztuki kładą i gruz brakowany.

0	Śmiesznie to rzekła jedna białagłowa
Słuchając pieśni, w której są te słowa:
"Rada bym śmierci, by już przyszła na mię";
Proszę, kto śmiercią, niech go też mam znamię.

0	Wieczna Myśli, któraś jest dalej niż od wieka,
Jesli cię też to rusza, co czasem człowieka,
Wierzę, że tam na niebie masz mięsopust prawy
Patrząc na rozmaite świata tego sprawy.
Bo leda co wyrzucisz, to my, jako dzieci,
W taki treter, że z sobą wyniesiem i śmieci.
Więc temu rękaw urwą, a ten czapkę straci;
Drugi tej krotochwile i włosy przypłaci.
Na koniec niefortuna albo śmierć przypadnie,
To drugi, choćby nierad, czacz porzuci snadnie.
Panie, godno li, niech tę rozkosz z Tobą czuję:
Niech drudzy za łby chodzą, a ja się dziwuję.

0	Panny, które na wielkim Parnasie mieszkacie,
A ippokreńską rosą włosy swe maczacie,
Jeslim się wam zachował jako żyw statecznie,
Ani mam wolej z wami rozłączyć się wiecznie;
Jesli królom nie zajźrzę pereł ani złota,
A milsza mi daleko niż pieniądze cnota;
Jesli nie chcę, żebyście komu pochlebiały
Albo na mię u ludzi niewdzięcznych żebrały:
Proszę, niech ze mną za raz me rymy nie giną;
Ale kiedy ja umrę, ony niechaj słyną!

0	Gościu, siądź pod mym liściem, a odpoczni sobie!
Nie dójdzie cię tu słońce, przyrzekam ja tobie,
Choć się nawysszej wzbije, a proste promienie
Ściągną pod swoje drzewa rozstrzelane cienie.
Tu zawżdy chłodne wiatry z pola zawiewają,
Tu słowicy, tu szpacy wdzięcznie narzekają.
Z mego wonnego kwiatu pracowite pszczoły
Biorą miód, który potym szlachci pańskie stoły.
A ja swym cichym szeptem sprawić umiem snadnie,
Że człowiekowi łacno słodki sen przypadnie.
Jabłek wprawdzie nie rodzę, lecz mię pan tak kładzie
Jako szczep napłodniejszy w hesperyskim sadzie.

0	Nadobny sobie kwiat Wenus obrała,
Kiedy by jego krasa dłużej trwała;
Lecz co zakwitnie, jako słońce wznidzie,
To zasię spadnie, ledwe wieczór przydzie.
Rwi, panno, różą za nowego kwiata,
A pomni, że tak bieżą twoje lata!

0	Kozieł, kto go zna, piwszy do północy,
Nie mógł do domu trafić o swej mocy;
Ujźrzawszy kogoś: "Słuchaj, panie młody,
Proszę cię, nie wiesz ty mojej gospody?"
A ten: "Niech cię znam, tedy się dowiewa".
"Jam - pry - jest Kozieł". "Idźże spać do chlewa!"

0	Królowa do mszej chciała, ale kapelana
Doma nie naleziono, bo pilnował dzbana.
Przyjdzie potym nierychło w czerwonym ornacie.
A królowa: "Ksze miły, długo to sypiacie!"
A mój dobry kapelan na ono łajanie:
"Jeszczem ci się dziś nie kładł, co za długie spanie?"

0	Pytano kaznodzieje: "Czemu to, prałacie,
Nie tak sami żywiecie, jako nauczacie?"
(A miał doma kucharkę.) I rzecze: "Mój panie,
Kazaniu się nie dziwuj, bo mam pięćset na nie;
A nie wziąłbych tysiąca, mogę to rzec śmiele,
Bych tak miał czynić, jako nauczam w kościele".

0	Daj, czegoć nie ubędzie, byś nawięcej dała:
Daj, czego próżno dawać potym będziesz chciała,
Kiedyć zmarski twarz zorzą, a gładkie źwierciadło
Okaże to na oko, że cię siła spadło.
Już tam służyć nie będą te pieszczone słowa:
"Stachniczku, duszo moja!" - rychlej: "Bądź mi zdrowa,
Maryja, łaski pełna!" - a w ręku pacierze,
Na jakie przy kościele baba pieniądz bierze.
Teraz, możesz leliją piękny włos otoczyć,
Teraz możesz zaśpiewać, możesz w tańcu skoczyć;
Po chwili przydzie druga, którą przejdziesz laty,
I rzeczeć: "Weźm ty kądziel; przystojniej mnie z swaty".

0	Śnie, który uczysz umierać człowieka
I ukazujesz smak przyszłego wieka,
Uspi na chwilę to śmiertelne ciało,
A dusza sobie niech pobuja mało!
Chce li, gdzie jasny dzień wychodzi z morza,
Chce li, gdzie wieczór gaśnie pozna zorza
Albo gdzie śniegi panują i lody,
Albo gdzie wyschły przed gorącem wody.
Wolno jej w niebie gwiazdom się dziwować
I spornym biegom z bliska przypatrować,
A jako koła w społecznym mijaniu
Czynią dźwięk barzo wdzięczny ku słuchaniu.
Niech się nacieszy nieboga do woli,
A ciało, które odpoczynek woli,
Niechaj tym czasem tesknice nie czuje,
A co to nie żyć, w czas się przypatruje.

0	
Stary miał priapismum, nieukładną mękę.
Lecz była młodej żenie ta niemoc na rękę,
Bo się pan często parzył w przyrodzonej wannie,
Co więcej niżli jemu pomagało Hannie.
Potym go uleczyli mądrzy doktorowie,
A pani w płacz nieboga: "Biadaż mojej głowie!
Kiedyś ty, mężu, stękał, jam się dobrze miała,
A kiedyś ty zasię zdrów, ja będę chorzała".

0	Na palcu masz dyjament, w sercu twardy krzemień,
Pierścień mi, Hanno, dajesz, już i serce przemień!

0	"Czyj to grób?" - "Bodaj zdrów pił". - "Czyja to mogiła?"
"Jeno rychło, już bych dwie tymczasem wypiła".
"Nie chcewa się rozumieć". - "Nalejże mnie sporzej!"
"Wściekła babo, nie pijęć do ciebie". - "Tym gorzej".
"Imię twoje chcę słyszeć". - ,,A szatan ci po tym;
Wiedzieć, kto w tamtym grobie albo kto w owo tym?"
"Miejże się tedy dobrze!" - "A jako bez piwa?"
"Przyuczaj się!" - "Nie byłam trzeźwia jako żywa!"

0	Rozkoszy na ten świat szczerej nie podano,
Ale do każdej żółci przymieszano.
Skąd cię potyka, co twej duszy miło,
Masz przyjąć i to, co nie g'myśli było.

0	Nie dopiero to wiedzą, że dobrze miłować.
Ważył się przedtym Parys przez morze żeglować
Dla nadobnej Heleny, którą jemu była
Za złote jabłko piękna Wenus namieniła.
Nie dbał, chocia pogonia miała być za nimi,
Choć miał tego przypłacić braty rodzonymi,
Na koniec swym upadem i wszytkiego domu.
Smakowała mu miłość, nie wiem, jako komu.

0	Jako wszytki narody Rzymowi służyły,
Póki mu dostawało i szczęścia, i siły,
Także też, skoro mu się powinęła noga,
Ze wszytkiego nań świata uderzyła trwoga.
Fortunniejszy był język, bo ten i dziś miły:
Tak zawżdy trwalszy owoc dowcipu niż siły.

0	Nieubłagana Wisło, próżno wstrząsasz rogi,
Próżno brzegom gwałt czynisz i hamujesz drogi;
Nalazł fortel król August, jako cię miał pożyć,
A ty musisz tę swoje dobrą myśl położyć,
Bo krom wioseł, krom prumów już dziś suchą nogą
Twój grzbiet nieujeżdżony wszyscy deptać mogą.

0	Wysokie góry i odziane lasy!
Jako rad na was patrzę, a swe czasy
Młodsze wspominam, które tu zostały,
Kiedy na statek człowiek mało dbały.
Gdziem potym nie był? Czegom nie skosztował?
Jażem przez morze głębokie żeglował,
Jażem Francuzy, ja Niemce, ja Włochy,
Jażem nawiedził Sybilline lochy.
Dziś żak spokojny, jutro przypasany
Do miecza rycerz; dziś miedzy dworzany
W pańskim pałacu, jutro zasię cichy
Ksiądz w kapitule, tylko że nie z mnichy
W szarej kapicy a z dwojakim płatem;
I to czemu nic, jeśliże opatem?
Taki był Proteus, mieniąc się to w smoka,
To w deszcz, to w ogień, to w barwę obłoka.
Dalej co będzie? Śrebrne w głowie nici,
A ja z tym trzymam, kto co w czas uchwyci.

0	Bóg tylko ludzkie myśli wiedzieć może 
I ku dobremu samże dopomoże;
Ale cokolwiek przeciwnego Jemu, 
Dobrze nie padnie, by więc najmędrszemu.
Wszytko wiesz, Panie: zgub, co przeciw Tobie, 
A zdarz, jako Pan, coś ulubił sobie.

0	Uczony gościu! Jeśli sprawą mego cienia 
Uchodzisz gorącego letnich dni promienia, 
Jeślić lutnia na łonie i dzban w zimnej wodzie 
Tym wdzięczniejszy, że siedzisz i sam przy nim w chłodzie:
Ani mię za to winem, ani pój oliwą,
Bujne drzewa nalepiej dżdżem niebieskim żywą;
Ale mię raczej daruj rymem pochwalonym, 
Co by zazdrość uczynić mógł nie tylko płonym,
Ale i płodnym drzewom; a nie mów: 
"Co lipie Do wirszów?" - skaczą lasy, gdy Orfeus skrzypie.

0	Matko skrzydlatych Miłości,
Szafarko trosk i radości, 
Wsiądź na swój wóz uzłocony, 
Białym łabęciom zwierzony! 
Puść się z nieba w snadnym biegu,
A staw się na wiślnym brzegu, 
Gdzie ku twej ćci ołtarz nowy 
Stawię swą ręką darnowy. 
Nie dam ci krwawej ofiary,
Bo co mają srogie dary 
U boginiej dobrotliwej
Czynić i światu życzliwej?
Ale dam kadzidło wonne, 
Które nam kraje postronne 
Posyłają; dam i śliczne 
Zioła w swych barwach rozliczne.
Masz fijołki, masz leliją. 
Masz majeran i szałwiją, 
Masz wdzięczny swój kwiat różany,
To biały, a to rumiany. 
Tym cię błagam, o królowa 
Bogatego Cypru, owa 
Abo rózne serca zgodzisz,
Abo i mnie wyswobodzisz. 
Ale raczej nas oboje 
Wzów pod złote jarzmo swoje;
W którym niechaj ci służywa, 
Póki ja i ona żywa. 
Przyzwól, o matko Miłości,
Szafarko trosk i radości!
Tak po świecie niechaj wszędzie
Twoja władza wieczna będzie!

0	Po co wy, heretycy, w kościele bywacie, 
Kiedy ceremonije za śmiech sobie macie? 
Jesli zła w oczu waszych msza i procesyja, 
Aza lepsze łakomstwo i ta ambicyja? 
Wyjmi, nieboże, bierzmo pierwej z oka swego,
A potym ździebłka sięgaj w oczach u drugiego! 
Chwalisz, jako w twym zborze dobrze nauczają, 
A przedsię tam się ciśniesz, kędy rozdawają. 
A jesli jeszcze z niczym odjedziesz do żony, 
Jakobyś wodę święcił albo też krzcił dzwony.

0	Fraszki nieprzepłacone, wdzięczne fraszki moje, 
W które ja wszytki kładę tajemnice swoje, 
Bądź łaskawie Fortuna ze mną postępuje, 
Bądź inaczej, czego snać więcej się najduje.
Obrałliby się kiedy kto tak pracowity 
Żeby z was chciał wyczerpać umysł mój zakryty:
Powiedzcie mu, niech próżno nie frasuje głowy, 
Bo się w dziwny Labirynt i błąd wda takowy, 
Skąd żadna Aryjadna, żadne kłębki tylne 
Wywieść go móc nie będą, tak tam ścieżki mylne.
Na koniec i sam cieśla, który to mistrował, 
Aby tu rogatego chłopobyka chował, 
Nie zawżdy do wrót trafi, aż pióra szychtuje 
Do ramienia, toż ledwe wierzchem wylatuje.

0	Panie, to moja praca, a zdarzenie Twoje;
Raczyż błogosławieństwo dać do końca swoje! 
Inszy niechaj pałace marmórowe mają 
I szczerym złotogłowem ściany obijają, 
Ja, Panie, niechaj mieszkam w tym gniaździe ojczystym,
A Ty mię zdrowiem opatrz i sumnieniem czystym, 
Pożywieniem ućciwym, ludzką życzliwością, 
Obyczajmi znośnymi, nieprzykrą starością.

0	Nie nowina to Strusom na wszelaką trwogę 
Ciały swymi zawalać złym pohańcom drogę;
Tak dziad zginął, tak ociec, tak moi stryjowie;
Tenże upad i mojej naznaczon był głowie, 
Bom legł we krwi pogańskiej, a kto mię żałuje,
Znać, że nie wie, jako śmierć ućciwa smakuje. 
Stanisław Strus tu leżę; nie wchodź, poganinie! 
Sprawiedliwa waśń i po śmierci nie ominie.

0	Pókiś ty, bury kocie, na myszach przestawał,
A w insześ się myślistwo z jastrząby nie wdawał,
Byłeś w łasce u ludzi i głaskanoć skórę,
A tyś mrucząc podnosił twardy ogon wzgórę.
Teraz, jakoś ku myszom chciał mieć i półmiski,
I łaziłeś po ptaki w gołębiniec bliski,
Dałeś gardło, niebożę, i wisisz na dębie;
A twej śmierci i myszy rady, i gołębie.

0	Ślachetne zdrowie, 
Nikt się nie dowie, 
Jako smakujesz, 
Aż się zepsujesz. 
Tam człowiek prawie 
Widzi na jawie 
I sam to powie, 
Że nic nad zdrowie 
Ani lepszego, 
Ani droższego;
Bo dobre mienie, 
Perły, kamienie, 
Także wiek młody 
I dar urody, 
Mieśca wysokie, 
Władze szerokie 
Dobre są, ale - 
Gdy zdrowie w cale. 
Gdzie nie masz siły, 
I świat niemiły. 
Klinocie drogi, 
Mój dom ubogi 
Oddany tobie 
Ulubuj sobie!

0	Wszego dobrego Dawca i Szafarzu wieczny, 
Tobie ziemia, spalona przez ogień słoneczny, 
Modli się dżdża i smętne zioła pochylone, 
I nadzieja oraczów, zboża upragnione.

Ściśni wilgotne chmury świętą ręką swoją, 
A ony suchą ziemię i drzewa napoją
Ogniem zjęte; o, który z suchej skały zdroje 
Niesłychane pobudzasz, okaż dary swoje!

Ty nocną rossę spuszczasz, Ty dostatkiem hojnym
Żywej wody dodawasz rzekom niespokojnym. 
Ty przepaści nasycasz i łakome morze, 
Stąd gwiazdy żywność mają i ogniste zorze.

Kiedy Ty chcesz, wszytek świat powodzią zatonie, 
A kiedy chcesz, od ognia jako pióro wspłonie.

0	Nie uciekaj przede mną, dziewko urodziwa, 
Z twoją rumianą twarzą moja broda siwa 
Zgodzi się znamienicie; patrz, gdy wieniec wiją,
Że pospolicie sadzą przy różej leliją.

Nie uciekaj przede mną, dziewko urodziwa, 
Serceć jeszcze niestare, chocia broda siwa;
Choć u mnie broda siwa, jeszczem niezganiony, 
Czosnek ma głowę białą, a ogon zielony.

Nie uciekaj, ma rada; wszak wiesz: im kot starszy,
Tym, pospolicie mówią, ogon jego twarszy;
I dąb, choć mieścy przeschnie, choć list na nim płowy 
Przedsię stoi potężnie, bo ma korzeń zdrowy.

0	Żebyś do szkoły nie po wszytko chodził,
Ale sam czasem drugiemu dogodził,
Wielką mieć pomoc z tych ksiąg, gościu, będziesz,
Gdy nad łacińskim językiem usiędziesz.
Nie bądźcie hardzi swym żakom, mistrzowie,
Wszystko tu najdzie, co wy macie w głowie.

0	To miejsce, w którym ciało twoje pochowano,
Godna rzecz, Grzepski, aby łzami obmywano.
Nauka, cnota, rozum i postępki święte
Tam z tobą w ten grób za raz z pośrodka nas wzięte.
Świat, jesliże dobrze znał te przymioty w tobie,
Mógłby nie rok ani dwa czernić się w żałobie
Po twym zejściu. Lecz póty, póki sam stać będzie,
Niech się twe imie sławi i zawsze, i wszędzie.

0	Wszytki płacze, wszytki łzy Heraklitowe
     I lamenty, i skargi Symonidowe,
Wszytki troski na świecie, wszytki wzdychania
     I żale, i frasunki, i rąk łamania,
Wszytki a wszytki zaraz w dom sie mój noście,
     A mnie płakać mej wdzięcznej dziewki pomoście,
Z którą mię niepobożna śmierć rozdzieliła
     I wszytkich moich pociech nagle zbawiła.
Tak więc smok, upatrzywszy gniazdo kryjome,
     Słowiczki liche zbiera, a swe łakome
Gardło pasie; tym czasem matka szczebiece
     Uboga, a na zbójcę co raz sie miece.
Prózno, bo i na samę okrutnik zmierza,
     A ta nieboga ledwe umyka pierza.
"Prózno płakać" - podobno drudzy rzeczecie.
     Cóż, prze Bóg żywy, nie jest prózno na świecie?
Wszystko prózno; macamy, gdzie miękcej w rzeczy,
     A ono wszędy ciśnie: błąd wiek człowieczy.
Nie wiem, co lżej: czy w smutku jawnie żałować,
     Czyli sie z przyrodzeniem gwałtem mocować.

0	Jeslim kiedy nad dziećmi piórko miał zabawić,
     A kwoli temu wieku lekkie rymy stawić,
Bodajżebych był raczej kolebkę kołysał
     I z drugiemi nieważne mamkom pieśni pisał,
Któremi by dziecinki noworodne spiły
     I swoich wychowańców lamenty toliły.
Takie fraszki mnie zbierać pożyteczniej było,
     Niżli, w co mię nieszczeście moje dziś wprawiło,
Płakać nad głuchym grobem mej wdzięcznej dziewczyny
     I skarżyć sie na srogość ciężkiej Prozerpiny.
Alem użyć w obojgu jednakiej wolności
     Nie mógł - owom ominął, jako w dordzałości
Dowcipu coś ranego, na to mię przygoda
     Gwałtem wbiła i moja nienagrodna szkoda.
Ani mi teraz łacno dowiadać sie o tym,
     Jaka mię z płaczu mego czeka cześć na potym.
Nie chciałem żywym śpiewać, dziś umarłym muszę,
     A cudzej śmierci płacząc, sam swe kości suszę.
Prózno to; jakie szczeście ludzi naszladuje,
     Tak w nas albo dobrą myśl, albo złą sprawuje.
O prawo krzywdy pełne! O znikomych cieni
     Sroga, nieubłagana, nieużyta ksieni!
Tak li moja Orszula, jeszcze żyć na świecie
     Nie umiawszy, musiała w ranym umrzeć lecie?
I nie napatrzawszy sie jasności słonecznej,
     Poszła nieboga widzieć krajów nocy wiecznej.
A bodaj ani była świata oglądała,
     Co bowiem więcej, jedno ród a śmierć poznała.
A miasto pociech, które winna z czasem była
     Rodzicom swym, w ciężkim je smutku zostawiła.


0	Wzgardziłaś mną, dziedziczko moja ucieszona.
     Zdałać sie ojca twego barziej uszczuplona
Ojczyzna, niżlibyś ty przestać na niej miała;
     To prawda, żeby była nigdy nie zrownała
Z ranym rozumem twoim, z pięknemi przymioty,
     Z ktorych sie już znaczyły twoje przyszłe cnoty.
O słowa, o zabawo, o wdzięczne ukłony,
     Jakożem ja dziś po was wielce zasmęcony.
A ty, pociecho moja, już mi sie nie wrócisz
     Na wieki ani mojej tesknice okrócisz.
Nie lza, nie lza, jedno sie za tobą gotować,
     A stopeczkami twemi ciebie naszladować.
Tam cię ujźrzę, da Pan Bóg, a ty więc z drogiemi
     Rzuć sie ojcu do szyje ręczynkami swemi.

0	Zgwałciłaś, niepobożna śmierci, oczy moje,
     Żem widział umierając miłe dziecię swoje.
Widziałem, kiedyś trzęsła owoc niedordzały,
     A rodzicom nieszczesnym serca sie krajały.
Nigdyć by ona była bez wielkiej żałości
     Mojej umrzeć nie mogła, nigdy bez ciężkości
I serdecznego bolu, w którymkolwiek lecie
     Mnie by smutnego była odbiegła na świecie;
Alem ja już z jej śmierci nigdy żałościwszy,
     Nigdy smutniejszy nie mógł być ani teskliwszy.
A ona (by był Bóg chciał) dłuższym wiekiem swoim
     Siła pociech przymnożyć mogła oczom moim.
A przynamniej tym czasem mogłem był odprawić
     Wiek swój i Persefonie ostatniej sie stawić,
Nie uczuwszy na sercu tak wielkiej żałości,
     Której równia nie widzę w tej tu śmiertelności.
Nie dziwuję Nijobie, że na martwe ciała
     Swoich namilszych dziatek patrząc, skamięniała.

0	Jako oliwka mała pod wysokim sadem
     Idzie z ziemie ku górze macierzyńskim szladem,
Jeszcze ani gałązek, ani listków rodząc,
     Sama tylko dopiro szczupłym prątkiem wschodząc;
Tę, jesli ostre ciernie lub rodne pokrzywy
     Uprzątając, sadownik podciął ukwapliwy,
Mdleje zaraz, a zbywszy siły przyrodzonej,
     Upada przed nogami matki ulubionej.
Takci sie mej namilszej Orszuli dostało:
     Przed oczyma rodziców swoich rostąc, mało
Od ziemie sie co wznióswszy, duchem zaraźliwym
     Srogiej śmierci otchniona, rodzicom troskliwym
U nóg martwa upadła. O zła Persefono,
     Mogłażeś tak wielu łzam dać upłynąć płono?

0	Ucieszna moja śpiewaczko, Safo słowieńska,
     Na którą nie tylko moja cząstka ziemieńska,
Ale i lutnia dziedzicznym prawem spaść miała;
     Tęś nadzieję już po sobie okazowała,
Nowe piosnki sobie tworząc, nie zamykając
     Ustek nigdy, ale cały dzień prześpiewając,
Jako więc lichy słowiczek w krzaku zielonym
     Całą noc prześpiewa gardłkiem swym ucieszonym.
Prędkoś mi nazbyt umilkła, nagle cię sroga
     Śmierć spłoszyła, moja wdzięczna szczebiotko droga.
Nie nasyciłaś mych uszu swymi piosnkami
     I tę trochę teraz płacę sowicie łzami.
A tyś ani umierając śpiewać przestała,
     Lecz matkę ucałowawszy, takeś żegnała:
"Już ja tobie, moja matko, służyć nie będę
     Ani za twym wdzięcznym stołem miejsca zasiędę;
Przyjdzie mi klucze położyć, samej precz jechać,
     Domu rodziców swych miłych wiecznie zaniechać".
To, i czego żal ojcowski nie da serdeczny
     Przypominać więcej, był jej głos ostateczny.
A matce, słysząc żegnanie tak żałościwe,
     Dobre serce, że od żalu zostało żywe.

0	Nieszczesne ochędóstwo, żałosne ubiory
     Mojej namilszej cory,
Po co me smutne oczy za sobą ciągniecie?
     Żalu mi przydajecie.
Już ona członeczków swych wami nie odzieje,
     Nie masz, nie masz nadzieje.
Ujął ją sen żelazny, twardy, nieprzespany.
     Już letniczek pisany
I uploteczki wniwecz, i paski złocone -
     Matczyne dary płone.
Nie do takiej łóżnice, moja dziewko droga,
     Miała cię mać uboga
Doprowadzić, nie takąć dać obiecowała
     Wyprawę, jakąć dała.
Giezłeczkoć tylko dała a lichą tkaneczkę,
     Ociec ziemie bryłeczkę
W główki włożył. Niestetyż, i posag i ona
     W jednej skrzynce zamkniona.

0	Wielkieś mi uczyniła pustki w domu moim,
     Moja droga Orszulo, tym zniknienim swoim.
Pełno nas, a jakoby nikogo nie było:
     Jedną maluczką duszą tak wiele ubyło.
Tyś za wszytki mówiła, za wszytki śpiewała,
     Wszytkiś w domu kąciki zawżdy pobiegała.
Nie dopuściłaś nigdy matce sie frasować
     Ani ojcu myśleniem zbytnim głowy psować,
To tego, to owego wdzięcznie obłapiając
     I onym swym uciesznym śmiechem zabawiając.
Teraz wszytko umilkło, szczere pustki w domu,
     Nie masz zabawki, nie masz rośmiać sie nikomu.
Z każdego kąta żałość człowieka ujmuje,
     A serce swej pociechy darmo upatruje.


0	Kupić by cię, mądrości, za drogie pieniądze,
     Która (jesli prawdziwie mienią) wszytki żądze,
Wszytki ludzkie frasunki umiesz wykorzenić,
     A człowieka tylko nie w anioła odmienić,
Który nie wie, co boleść, frasunku nie czuje,
     Złym przygodam nie podległ, strachom nie hołduje.
Ty wszytki rzeczy ludzkie masz za fraszkę sobie,
     Jednaką myśl tak w szcześciu, jako i w żałobie
Zawżdy niesiesz; ty śmierci namniej sie nie boisz,
     Bezpieczną, nieodmienną, niepożytą stoisz.
Ty bogactwa nie złotem, nie skarby wielkiemi,
     Ale dosytem mierzysz i przyrodzonemi
Potrzebami; ty okiem swym nieuchronionym
     Nędznika upatrujesz pod dachem złoconym,
A uboższym nie zajźrzysz szcześliwego mienia,
     Kto by jedno chciał słuchać twego upomnienia.
Nieszcześliwy ja człowiek, którym lata swoje
     Na tym strawił, żebych był ujźrzał progi twoje.
Terazem nagle z stopniów ostatnich zrzucony
     I miedzy insze, jeden z wiela, policzony.

0	Orszulo moja wdzięczna, gdzieś mi sie podziała?
     W którą stronę, w którąś sie krainę udała?
Czyś ty nad wszystki nieba wysoko wniesiona
     I tam w liczbę aniołków małych policzona?
Czyliś do raju wzięta? Czyliś na szcześliwe
     Wyspy zaprowadzona? Czy cię przez teskliwe
Charon jeziora wiezie i napawa zdrojem
     Niepomnym, że ty nie wiesz nic o płaczu moim?
Czy człowieka zrzuciwszy i myśli dziewicze,
     Wzięłaś na się postawę i piórka słowicze?
Czyli sie w czyścu czyścisz, jesli z strony ciała
     Jakakolwiek zmazeczka na tobie została?
Czyś po śmierci tam poszła, kędyś pierwej była,
     Niżeś sie na mą ciężką żałość urodziła?
Gdzieśkolwiek jest, jesliś jest, lituj mej żałości,
     A nie możesz li w onej dawnej swej całości,
Pociesz mię, jako możesz, a staw sie przede mną
     Lubo snem, lubo cieniem, lub marą nikczemną.

0	"Fraszka cnota", powiedział Brutus porażony.
     Fraszka, kto sie przypatrzy, fraszka z każdej strony.
Kogo kiedy pobożność jego ratowała?
     Kogo dobroć przypadku złego uchowała?
Nieznajomy wróg jakiś miesza ludzkie rzeczy,
     Nie mając ani dobrych, ani złych na pieczy.
Kędy jego duch więnie, żaden nie ulęże:
     Praw li, krzyw li, bez braku każdego dosięże.
A my rozumy swoje przedsię udać chcemy,
     Hardzi miedzy prostaki, że nic nie umiemy.
Wspinamy sie do nieba, Boże tajemnice
     Upatrując, ale wzrok śmiertelnej źrzenice
Tępy na to; sny lekkie, sny płoche nas bawią,
     Które sie nam podobno nigdy nie wyjawią.
Żałości, co mi czynisz? Owa już oboje
     Mam stracić - i pociechę, i baczenie swoje?

0	Żaden ociec podobno barziej nie miłował
     Dziecięcia, żaden barziej nad mię nie żałował.
A też ledwie sie kiedy dziecię urodziło,
     Co by łaski rodziców swych tak godne było:
Ochędożne, posłuszne, karne, niepieszczone,
     Śpiewać, mówić, rymować, jako co uczone;
Każdego ukłon trafić, wyrazić postawę,
     Obyczaje panieńskie umieć i zabawę.
Roztropne, obyczajne, ludzkie, nierzewniwe,
     Dobrowolne, układne, skromne i wstydliwe.
Nigdy ona po ranu karmie nie wspomniała,
     Aż pierwej Bogu swoje modlitwy oddała.
Nie poszła spać, aż pierwej matkę pozdrowiła
     I zdrowie rodziców swych Bogu poruczyła.
Zawżdy przeciwko ojcu wszytki przebyć progi,
     Zawżdy sie uradować i przywitać z drogi.
Każdej roboty pomóc, do każdej posługi
     Uprzedzić było wszytki rodziców swych sługi.
A to w tak małym wieku sobie poczynała,
     Że więcej nad trzydzieści miesięcy nie miała.
Tak wiele cnót jej młodość i takich dzielności
     Nie mogła znieść: upadła od swej[że] bujności,
Żniwa nie doczekawszy. Kłosie mój jedyny
     Jeszcześ mi sie był nie zstał, a ja twej godziny
Nie czekając, znowu cię w smutną ziemię sieję,
     Ale pospołu z tobą grzebę i nadzieję,
Bo już nigdy nie wznidziesz ani przed mojema
     Wiekom wiecznie zakwitniesz smutnemi oczema.


0	Moja wdzięczna Orszulo, bodaj ty mnie była
     Albo nie umierała lub sie nie rodziła.
Małe pociechy płacę wielkim żalem swoim
     Za tym nieodpowiednym pożegnanim twoim.
Omyliłaś mię jako nocny sen znikomy,
     Który wielkością złota cieszy zmysł łakomy,
Potym nagle uciecze, a temu na jawi
     Z onych skarbów jeno chęć a żądzą zostawi.
Takeś ty mnie, Orszulo droga, uczyniła:
     Wielkieś nadzieje w moim sercu roznieciła,
Potymeś mię smutnego nagle odbieżała
     I wszytki moje z sobą pociechy zabrała.
Wzięłaś mi, zgoła mówiąc, dusze połowicę,
     Ostatek przy mnie został na wieczną tesknicę.
Tu mi kamień, murarze, ciosany połóżcie,
     A na nim tę nieszczesną pamiątkę wydróżcie:
ORSZULA KOCHANOWSKA TU LEŻY, KOCHANIE
     OJCOWE ALBO RACZEJ PŁACZ I NARZEKANIE.
OPAKEŚ TO, NIEBACZNA ŚMIERCI, UDZIAŁAŁA:
     NIE JAĆ ONEJ, ALE MNIE ONA PŁAKAĆ MIAŁA.

0	Gdzie te wrota nieszczesne, któremi przed laty
     Puszczał sie w ziemię Orfeus, szukając swej straty,
Żebych ja też tąż ścieżką swej namilszej córy
     Poszedł szukać i on bród mógł przebyć, przez który
Srogi jakiś przewoźnik wozi blade cienie
     I w lasy niewesołe cyprysowe żenie.
A ty mię nie zostawaj, wdzięczna lutni moja,
     Ale ze mną pospołu pódź aż do pokoja
Surowego Plutona: owa go [to] łzami,
     To temi żałosnemi zmiękczywa pieśniami,
Że mi moję namilszą dziewkę jeszcze wróci,
     A ten nieuśmierzony we mnie żal ukróci.
Zginąć ci mu nie może; tuć sie wszystkim zostać,
     Niech sie tylko niedoszłej jagodzie da dostać.
Gdzie by też tak kamienne ten Bóg serce nosił,
     Żeby tam smutny człowiek już nic nie uprosił.
Cóż temu rzec? Więc tamże już za jedną drogą
     Zostać, a z duszą zaraz zewlec troskę srogą.


0	Erato złotowłosa i ty, wdzięczna lutni,
     Skąd pociechę w swych troskach biorą ludzie smutni,
Uspokójcie na chwilę strapioną myśl moję,
     Póki jeszcze kamienny w polu słup nie stoję,
Lejąc ledwe nie krwawy płacz przez marmór żywy,
     Żalu ciężkiego pamięć i znak nieszczęśliwy.
Mylę sie, czyli patrząc na ludzkie przygody
     Skromniej człowiek uważa i swe własne szkody?
Nieszczesna matko (jesli przyczytać możemy
     Nieszcześciu, co prze głupi rozum swój cierpiemy),
Gdzie teraz twych siedm synów i dziewek tak wiele?
     Gdzie pociecha? Gdzie radość i twoje wesele?
Widzę czternaście mogił; a ty nieszcześliwa
     I podobno tak długo nad wolą swą żywa
Obłapiasz zimne groby, w których (ach niebogo!)
     Składłaś dziateczki swoje zagubione srogo.
Takie więc kwiaty leżą kosą podsieczone
     Albo deszczem gwałtownym na ziemię złożone.
W którą nadzieję żywiesz? Czego czekasz więcej?
     Czemu śmiercią żałości nie zbywasz co pręcej?
A wasze prętkie strzały albo łuk co czyni
     Niepochybny, o Febe i mściwa bogini?
Albo z gniewu (bo winna), albo więc z lutości
     Dokonajcie, prze Boga, jej biednej starości.
Nowa pomsta, nowa kaźń hardą myśl potkała:
     Dziatek płacząc, Nijobe sama skamieniała
I stoi na Sypilu marmór nieprzetrwany,
     Jednak i pod kamieniem żywią skryte rany.
Jej bowiem łzy serdeczne skałę przenikają
     I przeźroczystym z góry strumieniem spadają,
Skąd źwierz i ptastwo pije; a ta w wiecznym pęcie
     Tkwi w rogu skały wiatrom szalonym na wstręcie.
Ten grób nie jest na martwym, ten martwy nie w grobie,
     Ale samże jest martwym, samże grobem sobie.

0	Nieszcześciu kwoli a swojej żałości,
Która mię prawie przejmuje do kości,
Lutnią i wdzięczny rym porzucić muszę,
                                    Ledwe nie duszę.

Żywem, czy mię sen obłudny frasuje?
Który kościanym oknem wylatuje,
A ludzkie myśli tym i owym bawi,
                                    Co błąd na jawi.

O błędzie ludzki, o szalone dumy,
Jako to łacno pisać sie z rozumy,
Kiedy po wolej świat mamy, a głowa
                                    Człowieku zdrowa.

W dostatku będąc, ubóstwo chwalemy,
W rozkoszy żałość lekce szacujemy,
A póki wełny skąpej prządce zstaje,
                                    Śmierć nam za jaje.

Lecz kiedy nędza albo żal przypadnie,
Ali żyć nie tak jako mówić snadnie,
A śmierć dopiero w ten czas nam należy,
                                    Gdy już k nam bieży.

Przecz z płaczem idziesz, Arpinie wymowny,
Z miłej ojczyzny? Wszak nie Rzym budowny,
Ale świat wszystek Miastem jest mądremu
                                    Widzeniu twemu.

Czemu tak barzo córki swej żałujesz?
Wszak sie ty tylko sromoty wiarujesz;
Insze wszelakie u ciebie przygody
                                    Ledwe nie gody.

Śmierć, mówisz, straszna tylko niezbożnemu;
Przeczże sie tobie umrzeć cnotliwemu
Nie chciało, kiedyś prze dotkliwą mowę
                                    Miał podać głowę?

Wywiódłeś wszytkim, nie wywiódłeś sobie;
Łacniej rzec, widzę, niż czynić i tobie,
Pióro anielskie; duszę toż w przygodzie,
                                    Co i mnie bodzie.

Człowiek nie kamień, a jako sie stawi
Fortuna, takich myśli nas nabawi.
Przeklęte szczeście! Czy snać gorzej duszy,
                                    Kto rany ruszy?

Czasie, pożądnej ojcze niepamięci,
W co ani rozum, ani trafią święci,
Zgój smutne serce, a ten żal surowy
                                    Wybij mi z głowy.

0	Pańska ręka mię dotknęła,
     Wszytkę mi radość odjęła.
     Ledwie w sobie czuję duszę
     I tę podobno dać muszę.

Lubo wstając, gore jaśnie,
     Lubo padnąc, słońce gaśnie,
     Mnie jednako serce boli,
     A nigdy sie nie utoli.

Oczu nigdy nie osuszę
     I tak wiecznie płakać muszę.
     Muszę płakać; o mój Boże,
     Kto sie przed Tobą skryć może?

Prózno morzem nie pływamy,
     Prózno w bitwach nie bywamy:
     Ugodzi nieszczeście wszędzie,
     Choć podobieństwa nie będzie.

Wiódłem swój żywot tak skromnie,
     Że ledwie kto wiedział o mnie,
     A zazdrość i złe przygody
     Nie miały mi w co dać szkody.

Lecz Pan, który gdzie tknąć widzi,
     A z przestrogi ludzkiej szydzi,
     Zadał mi raz tym znaczniejszy,
     Czymem już był bezpieczniejszy.

A rozum, który w swobodzie
     Umiał mówić o przygodzie,
     Dziś ledwe sam wie o sobie:
     Tak mię podparł w mej chorobie.

Czasem by sie chciał poprawić,
     A mnie ciężkiej troski zbawić,
     Ale gdy siędzie na wadze,
     Żalu ruszyć nie ma władze.

Prózne to ludzkie wywody,
     Żeby szkodą nie zwać szkody;
     A kto sie w nieszcześciu śmieje,
     Ja bych tak rzekł, że szaleje.

Kto zaś na płacz lekkość wkłada,
     Słyszę dobrze, co powiada,
     Lecz sie tym żal nie hamuje,
     Owszem, więtszy przystępuje.

Bo mając zranioną duszę,
     Rad i nierad płakać muszę;
     Co snaść nie cześć, to ku szkodzie
     I zelżywość serce bodzie.

Lekarstwo to, prze Bóg żywy,
     Ciężkie na umysł troskliwy;
     Kto przyjaciel zdrowia mego,
     Wynajdzi co wolniejszego.

A ja zatym łzy niech leję,
     Bom stracił wszytkę nadzieję,
     By mnie rozum miał ratować,
     Bóg sam mocen to hamować.


0	My nieposłuszne, Panie, dzieci Twoje
                     W szcześliwe czasy swoje
                     Rzadko Cię wspominamy,
Tylko rozkoszy zwykłych używamy.

Nie baczym, że to z Twej łaski nam płynie,
                     A tak, że prędko minie,
                     Kiedy po nas wdzięczności
Nie uznasz, Panie, za Twe życzliwości.

Miej nas na wodzy, niech nas nie rozpycha
                     Docześna rozkosz licha.
                     Niechaj na Cię pomniemy
Przynamniej w kaźni, gdy w łasce nie chcemy.

Ale ojcowskim nas karz obyczajem,
                     Boć przed Twym gniewem stajem,
                     Tak jako śnieg niszczeje,
Kiedy mu słońce niebieskie dogrzeje.

Zgubisz nas prędko, wiekuisty Panie,
                     Jesli nad nami stanie
                     Twa ciężka Boska ręka;
Sama niełaska jest nam sroga męka.

Ale od wieku Twoja lutość słynie,
                     A pierwej świat zaginie,
                     Niż Ty wzgardzisz pokornym,
Chocia był długo przeciw Tobie spornym.

Wielkie przed Tobą są występy moje,
                     Lecz miłosierdzie Twoje
                     Przewyssza wszytki złości:
Użyj dziś, Panie, nade mną litości.

0	Żałość moja długo w noc oczu mi nie dała
     Zamknąć i zemdlonego upokoić ciała.
Ledwie mię na godzinę przed świtanim swemi
     Sen leniwy obłapił skrzydły czarnawemi.
Na ten czas sie matka własnie ukazała,
     A na ręku Orszulę moję wdzięczna miała,
Jaka więc po paciorek do mnie przychodziła,
     Skoro z swego posłania rano sie ruszyła.
Giezłeczko białe na niej, włoski pokręcone,
     Twarz rumiana, a oczy ku śmiechu skłonione.
Patrzę, co dalej będzie, aż matka tak rzecze:
     "Spisz, Janie, czy cię żałość twoja zwykła piecze?"
Zatymem ciężko westchnął i tak mi sie zdało,
     Żem sie ocknął; a ona, pomilczawszy mało,
Znowu mówić poczęła: "Twój nieutulony
     Płacz, synu mój, przywiódł mię w te tu wasze strony
Z krain barzo dalekich, a łzy gorzkie twoje
     Przeszły aż i umarłych tajemne pokoje.
Przyniosłam ci na ręku wdzięczną dziewkę twoję,
     Abyś ją mógł oglądać jeszcze, a tę swoję
Serdeczną żałość ujął, która tak ujmuje
     Sił twoich i tak zdrowie nieznacznie twe psuje,
Jako ogień suchy knot obraca w perzyny,
     Darmo nie upuszczając namniejszej godziny.
Czyli nas już umarłe macie za stracone
     I którym już na wieki słońce jest zgaszone?
A my owszem żywiemy żywot tym ważniejszy,
     Czym nad to grube ciało duch jest ślachetniejszy.
Ziemia w ziemię się wraca, a duch z nieba dany
     Miałby zginąć ani na miejsca swe wezwany?
O to sie ty nie frasuj, a wierz niewątpliwie,
     Że twoja namilejsza Orszuleczka żywie.
A tu więc takim ci sie kształtem ukazała,
     Jakoby sie śmiertelnym oczom poznać dała,
Ale miedzy anioły i duchy wiecznemi
     Jako wdzięczna jutrzenka świeci, a za swemi
Rodzicami sie modli, jako to umiała
     Z wami będąc, choć jeszcze słów nie domawiała.
Jesliżeć też stąd roście żałość, że jej lata
     Pierwej są przyłomione, niżli tego świata
Rozkoszy zażyć mogła: o biedne i płone
     Rozkoszy wasze, które tak są usadzone,
Że w nich więcej frasunków i żałości więcej,
     Czego ty doznać możesz sam z siebie napręcej.
Ucieszyłeś sie kiedy z dziewki swej tak wiele,
     Żeby pociecha twoja i ono wesele
Mogło porownać z twoim dzisiejszym kłopotem?
     Nie rzeczesz tego, widzę. Także trzymaj o tem,
Jakoś doznał, ani sie frasuj, że tak rana
     Twojej ze wszech namilszej dziewce śmierć zesłana.
Nie od rozkoszyć poszła; poszłać od trudności,
     Od pracej, od frasunków, od złez, od żałości,
Czego świat ma tak wiele, że - by też co było
     W tym docześnym żywocie człowieczeństwu miło - 
Musi smak swój utracić prze wielkość przysady,
     A przynamniej prze bojaźń nieuchronnej zdrady.
Czegóż płaczem, prze Boga? Czegóż nie zażyła?
     Że sobie swym posagiem pana nie kupiła?
Że przegrozek i cudzych fuków nie słuchała?
     Że boleści w rodzeniu dziatek nie uznała?
Ani umie powiedzieć, czego jej troskliwa
     Matka doszła: co z więtszym utrapieniem bywa,
Czy je rodzić, czy je grześć? Takieć pospolicie
     Przysmaki wasze, czym wy sobie świat słodzicie.
W niebie szczere rozkoszy, a do tego wieczne,
     Od wszelakiej przekazy wolne i bezpieczne.
Tu troski nie panują, tu pracej nie znają,
     Tu nieszczeście, tu miejsca przygody nie mają,
Tu choroby nie najdzie, tu nie masz starości,
     Tu śmierć łzami karmiona nie ma już wolności.
Żyjem wiek nieprzeżyty, wiecznej używamy
     Dobrej myśli, przyczyny wszytkich rzeczy znamy.
Słońce nam zawżdy świeci, dzień nigdy nie schodzi
     Ani za sobą nocy niewidomej wodzi.
Twórcę wszech rzeczy widziem w Jego majestacie,
     Czego wy, w ciele będąc, prózno upatrzacie.
Tu w czas obróć swe myśli, a chowaj sie na te
     Nieodmienne, synu mój, rozkoszy bogate.
Doznałeś, co świat umie i jego kochanie,
     Lepiej na czym ważniejszym zasadź swe staranie.
Dziewka twoja dobry los (możesz wierzyć) wzięła,
     A własnie w swoich rzeczach sobie tak poczęła,
Jako gdy kto na morze nowo sie puściwszy,
     A tam niebezpieczeństwo wielkie obaczywszy,
Woli nazad do brzegu. Drudzy, co podali
     Żagle wiatrom, na ślepe skały powpadali:
Ten mrozem zwyciężony, ten od głodu zginął,
     Rzadki, co by do brzegu na desce przypłynął.
Śmierci zniknąć nie mogła, by też dobrze była
     Onę dawną Sybillę wiekiem swym przeżyła.
To, co miało być potym, uprzedzić wolała:
     Tymże mniej tego świata niewczasów doznała.
Drugie po swych namilszych rodzicach zostają
     I ciężkiego siroctwa nędzne doznawają.
Wypchną drugą na męża leda jako z domu,
     A majętność zostanie, sam to Bóg wie komu.
Biorą drugie i gwałtem; a biorą i swoi;
     Ale w hordach część sie wielka ich zostoi,
Gdzie w niewoli pogańskiej i służbie sromotnej
     Łzy swe piją, czekając śmierci wszystkokrotnej.
Tego twej wdzięcznej dziewce bać sie już nie trzeba,
     Która w swych młodych leciech wzięta jest do nieba,
Żadnych frasunków tego świata nie doznawszy
     Ani grzechem dusze swej drogiej pomazawszy.
Jej tedy rzeczy, synu (niemasz wątpliwości),
     Dobrze poszły, ani stąd używaj żałości.
Swoje szkody tak szacuj i omyłki swoje,
     Abyś nie przepamiętał, że baczenie twoje
I stateczność jest droższa. W tę bądź przedsię panem,
     Jako sie kolwiek czujesz w pociechy obranem.
Człowiek, urodziwszy sie, zasiadł w prawie takim,
     Że ma być jako celem przygodom wszelakim.
Z tego trudno sie zdzierać; pocznimy, co chcemy:
     Jesli po dobrej woli nie pójdziem, musi[e]my.
A co wszytkich jednako ciśnie, nie wiem czemu
     Tobie ma być, synu mój, naciężej jednemu.
Śmiertelna, jako i ty, twoja dziewka była,
     Póki jej zamierzony kres był, poty żyła.
Krótko wprawdzie, ale w tym człowiek nic nie włada,
     A wyrzec też, co lepiej, niełacno przypada.
Skryte są Pańskie sądy; co sie Jemu zdało,
     Nalepiej, żeby sie też i nam podobało.
Łzy w tej mierze niepłatne; gdy raz dusza ciała
     Odbieży, prózno czekać, by sie wrócić miała.
Ale człowiek nie zda sie praw szcześciu w tej mierze,
     Że szkody pospolicie tylko przed się bierze,
A tego baczyć nie chce ani mieć w pamięci,
     Co mu też czasem padnie wedle jego chęci.
Tać jest władza fortuny, mój namilszy synie,
     Że nie tak uskarżać sie, kiedy nam co zginie,
Jako dziękować trzeba, że wżdam co zostało,
     Bo to wszytko nieszczeście w ręku swoich miało.
A tak i ty, folgując prawu powszechnemu,
     Zagródź drogę do serca upadkowi swemu,
A w to patrzaj, co uszło ręku złej przygody:
     Zyskiem człowiek zwać musi, w czym nie popadł szkody.
Na koniec, w co sie on koszt i ona utrata,
     W co sie praca i twoje obróciły lata,
Któreś ty niemal wszystkie strawił nad księgami,
     Mało sie bawiąc świata tego zabawami?
Teraz by owoc zbierać swojego szczepienia
     I ratować w zachwianiu mdłego przyrodzenia.
Cieszyłeś przed tym insze w takiejże przygodzie:
     I będziesz w cudzej czulszy niżli w swojej szkodzie?
Teraz, Mistrzu, sam sie lecz; czas doktór każdemu.
     Ale kto pospolitym torem gardzi, temu
Tak poznego lekarstwa czekać nie przystoi:
     Rozumem ma uprzedzić, co insze czas goi.
A czas co ma za fortel? Dawniejsze świeżemi
     Przypadkami wybija, czasem weselszemi,
Czaem też z tejże miary, co człowiek z baczeniem
     Pierwej, niż przyjdzie, widzi i takim myśleniem
Przeszłych rzeczy nie wściąga, przyszłych upatruje
     I serce na oboję fortunę gotuje.
Tego sie, synu, trzymaj, a ludzkie przygody
     Ludzkie noś; jeden jest Pan smutku i nagrody".
Tu zniknęła. Jam sie też ocknął. Aczciem prawie
     Niepewien, jeslim przez sen słuchał czy na jawie.

0	Sobie śpiewam a Muzom. Bo kto jest na ziemi,
     Co by serce ucieszyć chciał pieśniami memi?
Kto nie woli tym czasem zysku mieć na pieczy,
     Łapając grosza zewsząd, a podobno k'rzeczy.
Bo z rymów co za korzyść krom próżnego dźwięku?
     Ale kto ma pieniądze, ten ma wszytko w ręku:
Jego władza, jego są prawa i urzędy;
     On gładki, on wymowny, on ma przodek wszędy.
Nie dziw tedy, że ludzie cisną się za złotem,
     A poeta, słuchaczów prózny, gra za płotem, 
Przeciwiając się świerczom, które nad łąkami
     Ciepłe lato witają głośnymi pieśniami. 
Jednak mam tę nadzieję, że przedsię za laty
     Nie będą moje czułe nocy bez zapłaty;
A co mi za żywota ujmie czas dzisiejszy,
     To po śmierci nagrodzi z lichwą wiek późniejszy.
I opatrzył to dawno syn pięknej Latony,
     Że moich kości popiół nie będzie wzgardzony.
Przeto, jako was kolwiek prosty gmin szacuje,
     Panny, którym lotnego konia zdrój smakuje, 
Ja jeden niech wam służę, a za cześć poczytam
     Sobie, że się dróg inszych niż pospólstwo chwytam. 
Wy mię z ziemie wzwodzicie, wy mię wyłączacie
     Z liczby nieznacznej i nad obłoki wsadzacie, 
Skąd prózne troski ludzkie i niemęską trwogę,
     Skąd omylną nadzieję i błąd widzieć mogę. 
Za wami idąc, ani o bogate złoto,
     Ani o perły drogiej ceny dbam, jako to
O rzeczy, które wedle swego zabaczenia
     Raz mnie szczęście, raz temu da krom uważenia.
Ale to moja praca - bezecna Zazdrości,
     Przepadni ziemię! - abym i w tej śmiertelności, 
I potym był u ludzi w powieści uczciwej,
     A nie podlegał wszytek śmierci zazdrościwej!
Do tego mi pomóżcie, o boginie święte,
     Szczęściąc przyjaźnią swoją prace me zaczęte.

Wam wolno dać i niemym rybom głos łabęci,
     O panny, o Jowiszów, o pięknej Pamięci 
Cny narodzie! Wy siedząc przy ojcowskim stole,
     Tam gdzie wszytek niebieski zbór używa w kole,
Złączacie swój wdzięczny głos z gęślami mownymi,
     Przypominając bogom to między inszymi, 
Jako skrzętny Encelad, Mimas niezmierzony,
     Zuchwalec Porfyrijon, Retus nieskrócony, 
Dziewięsił Brijareus i Tytoń storęki
     Chcieli z drugimi braty do nieba przezdzięki,
Góry na góry kładąc; i tak blisko byli,
     Że już twardymi dęby w jasną bramę bili.
Prózno to; strach był w niebie i trwoga niemała;
     Ale naduższy olbrzym, co Bogu udziała? 
Tu w szczerym dyjamencie Mars ogromny stoi
     Z mieczem na obie ręce; tu w ognistej zbroi
Wulkanus; przy nim Juno nieprzewyciężona
     I tarczą nieprzebitą Pallas zasłoniona. 
Byłeś i ty, Apollo, nad zastępy śmiały,
     Wyniszczyłeś do czysta sajdak pełnostrzały.
Na koniec sam Jupiter, gniewem poruszony,
     Wziął w rękę ostry piorun, piorun niezgaszony,
Niepochybny, niezłomny, którym więc, rzecz tęga,
     Przez ziemię aż do piekła ostatniego sięga. 
Tym uderzył w pośrzodek zuchwalców swowolnych,
     A ci na szyję spadli aż do krajów dolnych;
Tamże je roztrzaśnione góry przywaliły,
     Żywe i martwe, za raz wedle ciał mogiły. 
To wy bogom śpiewacie; a owym w pokoju
     Miło wspominać dawnych strach przeszłego boju.
Z was ma cnota zapłatę, a dzielność milczana
     Ledwe nie toż jest, co i gnuśność pokopana. 
Nie sama od przyjaciół ni od matki z łona
     W obce kraje Helena morzem uniesiona, 
Nie jeden Menelaus o żonę się wadził,
     Nie pierwszy Agamemnon tysiąc naw prowadził,
Nie raz Troja burzona; przed Hektorem siła
     Mężnych było, którym śmierć przy ojczyźnie miła,
Ale wszyscy w milczeniu wiecznym pogrążeni,
     Że poety zacnego rymy przebaczeni. 
A choć dobrze Homerus w tej liczbie przedniejszy,
     Jednak ma swoje chlubę i wiek pośledniejszy, 
Który w elejskim prochu sławnych zapaśników
     Nie zamilczał i skrzydłonogich zawodników.

Kto by był znał tych wieków Turna walecznego
     Albo mężną Kamillę, albo Lausa cnego? 
Kto Palanta, kto burdy zaś we Włoszech nowe
     Trojańskie, by nie głośne wiersze Maronowe?
A nie mniej i to sławni, nie mniej znakomici,
     Które sprawca łacińskich słodkobrzmiących nici
Uczcił pieśniami swymi, nad złoto droższymi.
     O nowszych niech czas sądzi za czasy przyszłymi.

Mówi Zazdrość: "Wiem, o co idzie, pisorymie!
     Chciałbyś wziąć." Jędzo, ta się mnie troska nie imie! 
By mi był nie zostawił ojciec nic po sobie
     Albo żebym nie umiał przestać na chudobie, 
Jednakby mię Myszkowski Piotr był nie przebaczył,
     Który swą hojną ręką podeprzeć mię raczył;
Nie prze to, żebym przed nim stał w pacholczym kole
     Albo i przy nastółce ciągnął się przez pole;
Ale żebym, wygnawszy niedostatek z domu,
     Tym głośniej śpiewał, a nie podlegał nikomu.
Tę łaskę jego, proszę, siostry wiekopomne,
     Pomnicie opowiadać na czasy potomne,
Aby w niebie swą ludzkość i sam widział po tym;
     Bo żyw być a nie słyszeć ledwo by co po tym.
A ja, o panny, niechaj wiecznie wam hołduję
     I żywot swój na waszych ręku ofiaruję, 
Kiedy, ziemi zleciwszy śmiertelne zewłoki,
     Ogniu rówien prędkiemu, przeniknę obłoki.

0	Ja, Zgoda, która sporne planety sprawuję,
      Ziemię, wodę, wiatr, ogień w żywiołach miarkuję, 
Stróż rzeczypospolitych, zdrowie i obrona
      Miast wysokich - przyszłam tu, chocia nie proszona 
Do was, o potomkowie Lecha słowieńskiego,
      Lutując niefortuny państwa tak zacnego, 
Które, od przodków waszych pięknie założone,
      Prze wasz rozterk domowy mdleje roztargnione. 
Chwała Pańska nie idzie w zgodzie, a w jedności,
      Jako sam Pan przykazał, ale w wszeteczności. 
I bluźnierstwa pełne są zbory chrześcijańskie,
      Czego nigdy nie słyszą bóżnice pogańskie. 
Więc jako w wierze, tak i w Pospolitej Rzeczy,
      Każdy swą porze, każdy swoje ma na pieczy, 
A dobro pospolite prze wnetrzną niezgodę
      Odnosi ciężką żałość i okrutną szkodę. 
Sądy milczą i prawa; a czym się chlubicie,
      One tak piękną wolność niebacznie tracicie. 
Bo w tym nierządzie chudzi u pana w niewoli,
      A w jednym prawie siedząc, okrutnie to boli.

A o nieprzyjaciołach swoich co trzymacie,
      Których tak wiele wokół, ile sąsiad macie? 
Myślą o dobrym waszym, a patrzą pogody,
      Jakoby was pozbawić do końca świebody. 
A otuchę im czyni nie siła, nie zbroja,
      Ale tylko niezgoda sławna, Polsko, twoja. 
Niech się miasto otoczy trojakimi wały,
      Trojakimi przekopy i mocnymi działy:
Kiedy przyjdzie niezgoda, uniżą się mury
      I wnidzie nieprzyjaciel nie szukając dziury.
Jakiego państwa za swą dzielnością był dostał
      Królewic macedoński i jemu był sprostał! 
Gdy przyszło na potomki, wnet się powadzili
      I w tym zacne królestwo marnie spustoszyli. 
A Rzym, którego pożyć nie mógł Pyrrus mężny,
      Nie mógł chytry Hannibal ani król potężny 
Antijochus, nie mogli śmieli Francuzowie,
      Niemcy nieuśmierzem, gwałtowni Cymbrowie, 
Upadł prze dwu niezgody jedno, że równego
      Jeden cierpieć nie umiał, a drugi wysszego. 
Ale czemu tak dawne dzieje wspominamy?
      Aza świeżych przykładów w Grecyjej nie mamy,
Gdzie Turek one wszytkie niezgodne książęta
      Po jednemu pozbierał jakoby kurczęta? 
Tym sposobem Węgierska Korona zniszczała,
      Bo, dwu panów obrawszy, trzeciego dostała. 
Który, tuszę, tak łacno z Budzynia nie zjedzie,
      Jako wjachałi a ty czuj o sobie, sąsiedzie, 
Bo siła miast bogatych spalił w krótkim czesie, 
      A ten pożar i rzekę, i górę przeniesie.

Lepiej się tedy zgadzać, a w spólnej miłości
      Radzić o tym, żebyście w cale tej wolności 
I swobody potomkom swoim dochowali,
      Jaką wam prawie w ręce ojcowie podali, 
Ale nic gruntownego stawić nie możecie,
      Póki tego korzenia złego nie wyrwiecie, 
Na którym sporny rozterk i niezgoda roście,
      A chcecie li mię słuchać, powiem ja wam proście;
Wszyscyście odstąpili od swego urzędu, 
      Więc też gdzie się obrócisz, wszędy pełno błędu. 
Świątobliwość żywota, którą świecić mieli, 
      Zgasła prosty w duchownych, bo się wdać woleli 
W rozkoszy nieprzystojne i prózne biesiady, 
      A proste ludzi gorszą ich te złe przykłady. 
Drudzy do gospodarstwa wszytkę myśl skłonili, 
      A w pieniądzach nawyssze dobro położyli.
Więc też tam rychlej najdziesz rejestra na stole,
      A spleśniałą Bibliją strzygą w kącie mole. 
A jakoż uczyć mają nie umiejąc sami?
      Muszą pewnie nadłożyć kazania baśniami. 
Świetcy, widząc ich nierząd, w rzeczy poprawili,
      Jęli się sami kazać i żony wćwiczyli. 
Więc teraz wszyscy każą, a żaden nie słucha.
      Spytajże, skąd apostoł? - "Duch - pry - gdzie chce, dmucha".

A rycerskie rzemiosło, którym Polska stała,
      Tak że się nieprzyjaciół swych nigdy nie bała, 
Staniało miedzy ludźmi: zbroje zardzewiały,
      Drzewa prochem przypadły, tarcze popleśniały. 
Wszytkie granice puste, a Tatarzyn bierze,
      Kiedy się wy nalepiej wzgadacie o wierze. 
Ale uczyńcie aby ten porządek lichy;
      Wy każecie, wyprawcież na Podole mnichy!
,,A cóż, kiedy źle każą?" - To sąd nie mej głowy,
      A boję się, ani twej; próżne nasze mowy. 
Kościół to musi sądzić, który jako żywo
      Uznawał, co w tej mierze prosto, a co krzywo.
Na tej twardej opoce rozbił się Arijus,
      Marcyjon, Samosaten, Manech, Nestorijus 
I wszyscy, którzykolwiek wnieśli co nowego,
      Targając świętą zgodę Kościoła Pańskiego. 
Oto teraz w Trydencie biskupi zasiedli,
      Aby lud roztargniony ku zgodzie przywiedli;
Tam się stawcie wy wszyscy, którzy powiadacie,
      Że u siebie naukę gruntowniejszą macie. 
Tam się stawcie, jeśli nie rozterku pragniecie,
      Ale tylko dla Pańskiej chwały spór wiedziecie. 
A wy tymczasem bądźcie, Polacy, cierpliwi,
      Aż się jawnie pokaże, gdzie prawi, gdzie krzywi.
Ogrodziwszy sumnienie, ostatka czekajcie,
      A nazbyt tych wolności swych nie wyciągajcie.
Bo tam dalej rozpusta, wszeteczność, swawola;
      A kędy się to rodzi, nieszczęsna to rola.

Nie możecie przodkom swym dać żadnej przygany,
      Że stan duchowny jest tak bogacie nadany;
Bo to świętym umysłem i bacznie czynili
      A szpitale dla was je samych założyli, 
Aby Rzeczpospolita tę podporę miała,
      Skąd by posługi godnym ludziom nagradzała.
Bo gdzie zapłaty nie masz cnocie albo złości,
      Tam się trzeba nadziewać prędkich odmienności. 
Na toć waszy cnotliwi przodkowie patrzali,
      Kiedy swe majętności kościołom dawali. 
Lecz wy, nie wynalazszy pierwej nic lepszego,
      Nie chcecie zgoła trzymać porządku dawnego. 
Aza tego nie waszyż bracia używają
      I was wiele stąd naprzód dobre mienie mają? 
Aleście ten chleb sobie teraz ohydzili,
      A na skarby Korony raczej się rzucili. 
Zabraliście jej własność, którą z dawna miała,
      A ona (jako mówią) na koszu została. 
I ubezpieczyliście naprzód dzieci swoje,
      Że, mając wieczność albo dożywocie troje,
Mogą się poczciwymi służbami nie bawić.
      A którzy chętni byli gardł swoich nadstawić
Ku posłudze koronnej, nie będą snąć chcieli,
      Boście je do wszytkiego dawno ubieżeli,
Prze wasz tedy postępek, prze te wasze sprawy,
      Zginęły wszytkie prawie poczciwe zabawy,
A nastało łakomstwo i swawola wielka, 
      Wzgarda sadów, zuchwalstwo i wszeteczność wszelka,
Na koniec, Pospolita Rzecz nie ma obrony,
      Tak wiele nieprzyjaciół mając z każdej strony.

To by trzeba naprawić i przywieść w swą klubę, 
      Byście potym Korony nie przywiedli w zgubę, 
Każdy niechaj przestrzega swego zawołania: 
      Duchowni niech Pańskiego uczą przykazania, 
A ludziom prostym dają dobry przykład z siebie,
      Jakoby i ten, i ów byli społem w niebie; 
Świetcy niechaj się w cudzy urząd nie wdawają,
      Ale rycerskim sprawom znowu przywykają. 
Nie bylić kaznodzieje ani doktorowie, 
      Co w Prusiech tęgo dali Krzyżakom po głowie.
Na swym każdy przestawaj, a dla zysku swego
      Nie szkodź ani umniejszaj dobra koronnego. 
Można Rzeczpospolita i was ubogaci;
      A gdzie się ta powinie, tam swe każdy traci.

A naprzód starajcie się o społecznej zgodzie:
      W tejci samej nadzieja, że się przy swobodzie 
Swej dawnej zostoicie i drogę najdziecie,
      Jako w pierwszy porządek wszytko przywiedziecie.
Barziejci kędy indziej rzeczy więc zachodzą,
      A przedsię mądrzy ludzie łatwie w to ugodzą, 
Że przywiodą w swą miarę, co się wykroczyło,
      Ale trzeba, żeby tam uporu nie było. 
Ten zgoła wykorzeńcie, a wszytkie swe sprawy
      Do pożytku spólnego obróćcie naprawy. 
To czyńcie, a nie będziem wszyscy żałowali:
      I ja, że radzę - i wy, żeście mię słuchali.

0	Cnotę i w nieprzyjacielu, i w nieznajomych miłujemy. Ale to słowo "cnota" wiele w sobie zamyka.
Naprzód mądrość, która czego szukać, a czego się chronić, uczy.
Potym sprawiedliwość, która każdemu, co jego jest, dać każe.
Trzecia, wielkość umysłu, która na wzgardzeniu rzeczy doczesnych zależy.
Czwarta, skromność - tak w mowie, jako i w uczynkach.
A z tych czterech cnót, jako czterech studzien, wiele inszych cnót pochodzi, które obyczaje ludzkie naprawiają.
Na rozumie zasię nauki się przyjmują, których jest wiele. Napierwsze miejsce - rycerskie i prawne, po nich nauki wyzwolone mają.
Dwie tedy rzeczy człowieka szlachcą: obyczaje a rozum; obyczaje z cnót pochodzą, a rozum z nauk; obiedwie rzeczy w sobie mieć rzecz nieprzepłacona jest człowiekowi. Ale jeśli przy jednej tylko masz zostać, raczej przy cnocie niż przy nauce zostań, bo nauka bez cnoty, jako miecz u szalonego, i sobie, i ludziom szkodzi; cnota, choć dobrze sama będzie, chwalebna jest i pożyteczna.
Miłują tedy ludzie cnotę, a przy cnocie naukę; miłują też i pożytki. A prostych ludzi niczym rychlej nie przywabisz, jako hojnością a dary. Ale taki przyjaciel trwały nie jest, abowiem datek więcej niż ciebie miłuje, a kiedy nie będzie co dać, i przyjaciela nie będzie, okrom którzy na dobrodziejstwa pamiętają, których barzo mało.
Trzeba tedy dwu rzeczy w tej mierze. Naprzód, abyś tak dawał, jakobyć zawżdy dostawało. Druga, abyś tym dawał, którzy tego są godni, bo, dobremu dobrze czyniąc, sobie dobrze czynisz.
Ale i słowy może człowiek pożyteczen być drugiemu, kiedy mu w jego potrzebie poradzi, kiedy go z jakiej nieprzystojnej sprawy wystrzeże; za to wszystko człowieka ludzie miłują.
Trzeci sposób jest zachowania dostawać, kiedy kto komu jest ku rozkoszy, w czym tego trzeba przestrzegać, aby dla podobania komu przeciwko cnocie a przystojności nic się nie występowało. Chwalić go nie tak w oczy, jako przed ludźmi, kogo chcesz przyjacielem mieć, dobrze.
Ale że jest rzecz niepodobna wszystkim się podobać (bo co jeden miłuje, tym się drugi brzydzi), dosyć będzie, kiedy ten, który zachowania szuka, cnotliwie a przystojnie się w każdej rzeczy zachowa, przeczby go słusznie każdy miłować miał. Czego jeśli nie dostąpi, nie jego wina będzie (bo on wszystko uczynił, co mógł), ale tych, którzy cnoty nie miłują.
Ale i wiele przyjaciół sobie jednać nie jest do końca dobrze, abowiem miłość, roztargniona na wiele części, nie jest tak mocna jako spoina a spojona, a kto kogo po mału miłuje, tego też po mału miłują.
Moja rada tedy, aby człowiek niewiele przyjaciół miał, ale takich, którym by się dufać godziło: jako był Pylades a Orestes, jako był Piritous a Tezeus, Damon a Pitias, Scipio a Scaevola.
Takich przyjaciół dostawać, acz i to wszystko służy, co się tam powiedziało, wszakoż osobliwej i tu nauki trzeba, a nawięcej powolności, wszakoż tak, jako się powiedziało, póki się cnoty nie tknie, a jako Grekowie mówią, po ołtarz.
Jednakie też obyczaje, jednakie zabawienia człowieka ku człowieku pospolicie ciągną - jako żołnierz ku żołnierzowi, myśliwiec ku myśliwcowi zawżdy się ma.
Ale jako złota w ogniu, tak przyjaciela w potrzebie doświadczamy. Jeśli tedy na towarzysza co przyjdzie, pomni, że natenczas masz miejsce okazać się, jeśliś mu przyjacielem, bo pochlebcę, pókiś w szczęściu, jako cień w jasny dzień tak cię naszladują - jako namniej fortuna zmyli, równie jako i cień, kiedy słońce za chmurę zajdzie, ani wiedzieć, gdzie się podzieją. Przystoi tedy prawemu przyjacielowi na złość fortunie, która niestała jest, przy towarzyszu mocnie stać.
Ale że fundament przyjaźni cnota jest, niech się o to człowiek naprzód stara, aby co nalepszym był, potym, będąc sam dobrym, u dobrych przyjaźni szukał.
Gnuśny, utratny, łakomy, zwadliwy - niedobry przyjaciel. Dobrodziejstwo, nadzieja, miłość, nauka, powolność, pochlebstwo - wszystko to nam miłość u ludzi jedna.
Herkules co czynił, aby był miłowan?
Dwie są przyczynie, które miłość w ludziech pobudzają: rzecz własna a to, co w sobie ma godność miłości albo co jest godno miłowania.

0	Wszytkich skarbów na świecie i wszytkiego złota
Godna by, zacna pani, twa dobroć i cnota. 
Lecz w to Bóg umiał trafić i porządne nieba, 
Czego ja nie mam, tego i tobie nie trzeba. 
Tej miary, tego kresu twe szczęście dochodzi, 
Że nie wiem, jeśli prosić o więcej się godzi. 
Jednak abych zachował stare obyczaje, 
Bo temu, kto ma wiele, każdy przedsię daje, 
Przywiodłem ci Zuzannę, po prostu przybraną, 
Dokąd jej kosztowniejszej szaty nie dostaną;
Dar po prawdzie niewielki, lecz ja o to proszę:
Chuć moję więcej uważ, nie to, co przynoszę!

Niechaj się źli nie kochają w swojej wszeteczności,
Żywie Bóg na niebie, który karze ludzkie złości,
A dobre ma na swej pieczy i każdego broni,
Kto się jeno pod zwyciężną Jego rękę skłoni.
Wielką moc takich przykładów w historyjach mamy
I sami tego na oko często doznawamy;
Ale jeśli kiedy znaczniej swój sąd Pan objawił, 
Nigdy znaczniej, jako kiedy Zuzannę wybawił. 
Kto nie ma nic pilniejszego, niech posłucha mało, 
A ja powiem dostatecznie, jako się co stało.

W Asyryjej, na wschód słońca, sławne miasto leży, 
Przez które śrzodkiem Eufrates, bystra rzeka, bieży;
Semiramis, mężna pani, ta je zbudowała
Wielkim kosztem, a Babilon imię miejscu dała.
Tam Joachim mieszkał, człowiek dobrego żywota,
Mając wielkie zachowanie i na zamiar złota,
Ku dostatku tym go jeszcze Fortuna zdobiła,
Że Zuzanna poślubioną jego żoną była,
Białagłowa dziwnie gładka, młoda, urodziwa, 
K temu, co ludzie najdrożej szacują, cnotliwa. 
Iż tedy znaczniejszego wtenczas miasto nie miało, 
Na każdy dzień wiele ludzi k niemu się schadzało. 
Przy pałacu był sad piękny, murem otoczony 
Kędy pojźrzał, wszytek na pięć grani usadzony. 
A fontana z alabastru prawie pośrzód stała, 
Która wodę nieprzebraną ustawicznie lała. 
I trafi się, że dwu sędziu już letnych obrano, 
O których przez usta Pańskie było powiedziano:
Niestateczność w Babilonie starszy pokazali, 
Którzy się ludziom na twarzy świątobliwi zdali. 
Ci tedy do Joachima często w dom chodzili, 
A za nimi, którzy pilni spraw sądowych byli. 
A kiedy się już rozchodził on lud ku obiadu, 
Zuzanna też miała swoję przechadzkę po sadu.
Starzy patrząc na każdy dzień, gdzie pani chodziła 
(A komu kiedy zdradliwa miłość przepuściła?), 
Dali się chciwości uwieść i w sercu myślili, 
Jakoby swej bystrej żądzy dosyć uczynili. 
Gdzie teraz ona stateczność? Gdzie sądy? Gdzie prawa? 
Obu miłość opętała i niebaczna sprawa. 
Więc się oba w spólnym żalu siebie przestrzegają, 
A zapalczywości swojej odkryć się sromają. 
Ale ogień, co go dusisz, to się barziej żarzy:
Co dzień więcej się dziwują onej pięknej twarzy.
I rzekł jeden: "Zda mi się południe już nadchodzi,
A nama też ku obiadu pokwapić się godzi".
To wyrzekłszy rozeszli się mając oko na się,
I ty pojźrzysz, alić oni u Jochima zasię.
"Czego tu chcesz?" – "A ty czego?" – społem się pytają,
Na ostatek swe łotrostwo obadwa wyznają.
Tamże sami między sobą cicho ukowali,
Jakoby ją kiedyżkolwiek samę przydybali.

Upatrzywszy czas po temu, zakryli się w sadzie. 
Pani przyjdzie, jako zwykła, nie wiedząc o zdradzie,
Za nią dwie służebne pannie, a iż słońce grzało, 
Chciała opłukać w krynicy przeźroczystej ciało. 
I rzekła pannam, żeby się po mydło wróciły, 
A wychodząc ogrodne drzwi dobrze opatrzyły. 
Skoro wyszły, a ci się dwa z kąta gdzieś wyrwali, 
Więc Zuzannę równie w takie słowa namawiali:
"Nie lękaj się, piękna pani, sługi swoje widzisz,
Za które się nigdy, da Bóg, sprawnie nie powstydzisz,
Jedno nam nie chciej być trudna, którzy cię miłujem,
A dla ciebie niewymowną w sercu boleść czujem. 
Czas po temu masz i miejsce, drzwi zawarte stoją, 
Żywy człowiek nas nie widzi, pomóż łaską swoją".
Dziwne się te słowa zdały w uszach u Zuzanny,
Prze Bóg prosi, a pogląda, rychło przydą panny. 
Starzy widząc, że ich prośba wagi swej nie miała:
"Próznoć, pani, będziesz li się dłużej wymawiała, 
Używiesz tego z lekkością: rozgniewasz nas sobie, 
A my będziem zobopólnie świadczyć przeciw tobie, 
Żeś młodzieńca potajemnie w tym ogrodzie miała 
I dlategoś precz od siebie panny odesłała".

Tu dopiero prawie z płaczem Zuzanna westchnęła, 
A na swoje niefortunę narzekać poczęła:
"Zewsząd ucisk przyszedł na mię (niestetyż mnie, Panie!) 
Bo jeśli się dam namówić, za śmierć mi to stanie.
Z drugiej strony, jeśli zasię wam k woli nie będę,
Jakobym na to patrzyła, że gardła pozbędę.
Ale wolę bez winności od waszych rąk zginąć,
Niż przed Bogiem i przed ludźmi niecnotliwą słynąć".
I krzyknęła wielkim głosem; starcy tyle dwoje,
Że się wszyscy słudzy w domu porwali do zbroje.
Poczną pytać, co się dzieje? A ludzie fałszywi
Na cnotliwą potwarz kładli będąc sami krzywi.
Z wielkim wstydem wszyscy słudzy tego używali,
Bowiem o niej nic takiego przedtym nie słychali.

A wtym dzień zszedł, noc na jego miejsce nastąpiła, 
Swymi skrzydły wszytkę ziemię i niebo zaćmiła. 
Jaki wtenczas był twój nocleg białagłowo święta, 
Pomniąc, jakoś przedtym była u wszech ludzi wzięta?
A na koniec co za lekkość jawnie popaść miała, 
Dobre serce, żeś w tym żalu i dnia doczekała! 
Ustawiczne łzy na oczy snu nie dopuściły, 
A to twoje w ciężkim płaczu smutne słowa były:
"Na to żeś mię, o przeklęta Fortuno, chowała, 
Abych w swoich młodych leciech marnie gardło dała? 
Lecz to mniejsza gardła pozbyć, bo ktokolwiek żywie, 
Umrzeć musi; na tym wszytka rzecz – umrzeć poczciwie. 
Jam, nieboga, przyszła na tak niebezpieczną drogę, 
Że, poczciwie żywszy, umrzeć krom zmazy nie mogę. 
Kto by wierzył, że mię o to cnota przyprawiła?
Lecz się ja nie skarżę na nię, bo mi ta jest miła,
Że mi dla niej śmierć niestraszna, niestraszna sromota,
Jeśli miejsce jest sromocie, gdzie panuje cnota.
Bo choć pod czas prawda musi ustępować zdradzie,
Przedsię Pan Bóg pospolicie na wirzch prawdę kładzie.
Z tą nadzieją na plac pójdę i nastawię szyje,
Duszo moja, nie lękaj się, Bóg na niebie żyje! 
Doczekam ja, choć pod ziemią, da Bóg, tej nowiny,
Kiedy rzeką, żem stracona krom wszelakiej winy, 
A ci, których fałsz i zdrada o śmierć mię przyprawi, 
I przed Bogiem, i przed ludźmi nie będą mi prawi". 
Tym się kształtem ta cnotliwa pani uskarżała, 
A wzdychając ustawicznie świtania czekała. 
Nazajutrz, skoro się słońce na świat ukazało, 
Zeszło się do Joachima w dom ludzi niemało, 
Nie dali się długo czekać i oni panowie,
U każdego pełno zdrady, pełno fałszu w głowie.
I kazali przed się stanąć Zuzannie cnotliwej,
Chcąc potwierdzić kłamstwa swego jako prawdy żywej.
Stanęła na rozkazanie pani krom wszej winy,
Mając z sobą przyjacioły i maluczkie syny.
Ona że była w zasłonie, odkryć ją kazali,
Aby na jej piękną krasę do woli patrzali.
Nie był jeden, kto by tej był paniej nie żałował,
Tak obcy, jako przyjaciel przygody litował.
A stanąwszy pośrzód zboru, fałszywi sędziowie 
Położyli swe niewierne ręce na jej głowie;
A ona, wejźrzawszy w niebo, łzami się zalała,
Bowiem w Panu swą nadzieję przedsię pokładała. 
I poczną swą rzecz prowadzić: "Mało posłuchajcie, 
A tej paniej, co tu stoi, niecnoty doznajcie! 
Wczorasmy weszli na chwilę do ogroda sami, 
Ali pani z fraucymerem w też tropy za nami. 
Skoro weszła, tak zarazem panny odesłała,
A sama drzwi co nalepiej zatarasowała.
I wystąpi prosto ku niej młodzieniec ubrany,
A mychmy się utaili podle samej ściany.
Widzim wszytko, co się dzieje, poczniewa się kwapić
Tym umysłem, bychwa mogła oboje załapić.
Ale miał z nas obu mocy ten isty niecnota,
Wydarł się nam i wyskoczył odemknąwszy wrota.
Pani jeno tylko sama w ręku nam została;
Pytaliśmy, kto by z nią był, powiedzieć nie chciała. 
Tej rzeczy nas świadki macie". Ludzie uwierzyli
Jako statecznym i wnet ją na śmierć osądzili.
Zuzanna z płaczem zawołała: "Nieśmiertelny Panie, 
Który wszytko wiesz i pierwej, niźli się co stanie, 
Jawno Tobie, że mię ci źli ludzie pomawiają,
A krom wszelkiej mej winności o śmierć przyprawiają. 
A nie tak mi o śmierć idzie, jako o sromotę,
Pomni, Panie, na Twe sądy i na moję cnotę!" 
Usłyszał Pan jej rzewny płacz i wnet się zlitował, 
Ruszył ducha w Danijelu, aby ją ratował. 
Gdy ją tedy na śmierć wiedli, dziecię zawołało:
"Nie chcę ja być tej krwie winien!" – rzekszy to, milczało. 
Wszyscy na on głos stanęli i chcieli koniecznie, 
Aby co chciał przez te słowa wyrzekł dostatecznie. 
A on ku nim: "Ludzie głupi i zapamiętali, 
Takżeście niewinną duszę już na śmierć skazali? 
Wróćcie się do sądu, a tam dopiero poznacie 
Ich fałsz i jako na potym komu wierzyć macie!" 
Wrócili się wszyscy z trzaskiem nazad ku domowi, 
I rzecze tak jeden sędzia ku Danijelowi:
"Ba, wierę, siądź między nami a ukaż po sobie,
Że więcej Bóg niżli starym dał rozumu tobie". 
"Rozprowadźcie je od siebie – Danijel rozkaże –
Wnetci się tu ich nieprawość i zdrada pokaże". 
A gdy je rozprowadzono, kazał przyść jednemu, 
Także srogo poglądając uczynił rzecz k niemu:
"Zastarzały w długim wieku, ale więcej w złości, 
Teraz na cię przyszły twoje pierwsze nieprawości. 
Nie sądziłeś sprawiedliwie, jakoś był powinien, 
Skazowałeś krew niewinną, puszczałeś, kto winien.
A Pan mówi: "Nie zabijaj męża niewinnego,
Nie skazuj na śmierć okrutną człowieka dobrego!" 
Ale teraz przed wszytkimi daj świadectwo swoje, 
Pod którymeś drzewem widział owo ludzi dwoje?" 
Powiedział, że pod jabłonią, a na jego mowę
Rzecze Danijel: "Skłamałeś na twą siwą głowę.
Oto Pański anioł stoi, który cię zagładzi.
Z tym precz!"; a drugiego przywieść rozkaże czeladzi.
"Potomku Chana, nie Judy, gładkość cię zmamiła,
A przeklęta twoja żądza serce-ć wywróciła!
Często od was izraelskie dziewki to cierpiały,
A przed strachem i bojaźnią odmawiać nie śmiały,
Ale córka cnego Judy k woli wam nie była.
Ty powiedz, pod którym drzewem z młodzieńcem mówiła?"
Powiedział, że pod orzechem, a na jego mowę
Rzecze Danijel: "Skłamałeś na twą siwą głowę.
Oto Pański anioł stoi trzymając miecz goły,
A tym z wyroku Pańskiego przetnie cię na poły".

Wszyscy wielkim głosem krzykną i cześć Bogu dali, 
Że On nigdy nie opuścił, którzy Mu dufali. 
I powstanie przeciw starcom lud gniewem zruszony, 
Bo każdy z ust swoich własnych już był osądzony. 
A co tę cnotliwą panią z świata zgładzić chcieli, 
To sami swym własnym gardłem zapłacić musieli. 
A tam jawnie Pan swą mocą krwie niewinnej bronił, 
A jego pomsty straszliwej zły się nie uchronił.

0	Panie mój (to nawiętszy tytuł u swobodnych),
Nie mogę mieć natenczas darów tobie godnych.
Ale jako nie zawżdy wołem złotorogim,
Czasem Boga błagamy kadzidłem ubogim,
Tym przykładem racz i ty moję tę kwapioną
Pracą za wdzięczne przyjąć, a swą przyrodzoną
Ludzkość okazać przeciw tej leśnej potworze,
Która się tu śmie stawić na twym pańskim dworze.
Płocha twarz (baczę to sam) i śmieszna postawa,
Więc nie wiem, jaka przy tym będzie i rozprawa.
Nie podobają mu się nasze obyczaje,
Gani rząd i postępki, jedno iż nie łaje.
Przypomina wiek dawny, a jesli nie plecie,
Starszego jako żywo nie było na świecie.
Ale już mię sam rogiem po grzbiecie zajmuje:
Teszno go, że swej rzeczy dawno nie sprawuje.

Tak jako mię widzicie, choć mam na łbie rogi
I twarz nieprawie cudną i kosmate nogi,
Przedsiem uszedł za boga w one dawne czasy,
A to mój dom był zawżdy, gdzie nagęstsze lasy.
Aleście je tak długo tu, w Polszcze, kopali,
Żeście z nich ubogiego Satyra wygnali.
Gdzie pojźrzę, wszędy rąbią: albo buk do huty,
Albo sośnią na smołę, albo dąb na szkuty.
I muszę ja podobno prze ludzi łakome,
Opuściwszy jaskinie i góry świadome,
Szukać sobie na starość inszego mieszkania,
Gdzie by w ludziech nie było takiego starania
O te biedne pieniądze; wszak i drew po chwili
Nie najdą, żeby sobie izbę upalili.
Próżna to, niech mi, wierę, jako kto chce, łaje,
Nie masz dziś w Polszcze – jedno kupcy a rataje.
To nawiętsze misterstwo, kto do Brzegu z woły,
A do Gdańska wie drogę z żytem a z popioły;
Na Podolu go nie patrz, bo między Tatary
Szabla więcej popłaca niż leśne towary.

Z czasem wszytko się mieni. Pomnię ja przed laty,
Że w Polszcze żaden nie był w pieniądze bogaty.
Kmieca to rzecz naonczas patrzać rolej była,
A szlachta się rycerskim rzemięsłem bawiła.
Nic to nie było siedm lat walczyć nie przestając,
Mróz i gorąco cierpiąc, głodu przymierając,
A to wszytko bogactwo, kto się sławy dobił,
Lepiej się ten niż złotym łańcuchem ozdobił.
A jesli ku pokoju kiedy myśl skłonili,
Nie już swoich żołnierskich zabaw odstąpili,
Ale jakoby jutro znowu wsiadać mieli,
Zbroje nigdy a konia puścić się nie chcieli.
A nadto przedsię w polu zawżdy lud służebny,
Który koszt oni mieli za barzo potrzebny,
Bo to jakoby szkoła młodych ludzi była,
Skąd mężów czystych potym wychodziło siła.
Tymci Polska urosła, a granice swoje
Rościągnęła szeroko miedzy morza dwoje.
Stąd prawa, stąd wolności, stąd Rzeczpospolitą
Macie, moi Polacy, na świat znakomitą.
Lecz tego snadź nie wiecie, iż jako dostają,
Tymże równie sposobem królestw ostrzegają.

Dalekoście się od swych przodków odstrzelili,
A prawieście na nice Polskę wywrócili.
Skowaliście ojcowskie granaty na pługi,
A z drugiego już dawno w kuchni rożen długi.
W przyłbicach kwoczki siedzą albo owies mierzą,
Kiedy obrok woźnice na noc koniom bierzą.
Kotczy to nadzieżny koń, a poczet zaś woły,
Które stoją i w stajni, i w tyle stodoły.
To już rotmistrz, co fuka na chłopy u pługa,
A jego przedniejsza broń toczona maczuga.

Prawdę mówię czy-li nie? – uznajcie to sami.
Ale się tam ożywa jeden miedzy wami
Mieniąc, iż gospodarstwo Polskę zbogaciło,
A jako żywo złota więcej w niej nie było
Prawda, że złota waszy przodkowie nie mieli,
A mało bych tak nie rzekł, że go ani chcieli,
Jednak za swoim męstwem wielkie państwa brali
I bogatym książętom prawa ustawiali.
Mniemacie wy podobno, że to wam bajano,
Kiedy w objazd Kijowa siedm mil powiadano
Albo iż na kościelech złote były dachy,
A białym alabastrem budowane gmachy?
Nie sądźcie tego miejsca z posady dzisiejszej,
Bo to ledwe cień został ozdoby przedniejszej;
Co waszych przodków siła i męstwo sprawiło,
Że się to zacne miasto wniwecz obróciło.
O Prusiech wam nic nie chcę powiadać, bo sami,
Na każdy rok pływając do Gdańska z traftami
Widzicie gęste miasta i zamki budowne,
Drogi, mosty porządne i brzegi warowne,
Czego trudno dokazać bez wielkich pieniędzy:
Znać dobrze, że tam byli gospodarze tędzy.
K czemuż przyszło? Polacy pruską ziemię wzięli,
A oni się bogacze chudym nie odjęli.
Ukażcież wy, pieniężni, coście tak znacznego
Uczynili? Nie chcę nic wspominać dawnego.
W kilku lat Tatarowie pięćkroć was wybrali,
Bracią waszę w niewolą Turkom zaprzedali,
Despot, w rzeczy despotów onych dawnych plemię,
Na waszę wieczną hańbę dwakroć przeszedł ziemię,
Moskiewski wziął Połocko i listy wywodzi,
Że prawem przyrodzonym Halicz nań przychodzi.
A by chciał patrzyć prawa, trzymałbych ja z wami,
Bo się on mało bawił konstytucyjami.
Co dalej? Szwedowie was przez morze sięgają,
A Iflanty wam prawie z garści wydzierają.
Na koniec, by nie Wisła, to u was Branszwicy,
A tego przypłacili przedsię Pomorczycy.
Toć owoc waszych bogactw i toście wygrali,
Żeście przy pługu raczej niż szabli zostali.

Aleć to jeszcze wszytko początki; po chwili
Będzie tego podobno więcej, bracia mili,
Gdy z was maszkarę zdejmą, a ludzie doznają,
Że Polacy przodków swych barzo zostawają.
Nie spuszczajcie się na to, że Turcy próżnują:
Wiedząć oni przyczynę, komu w tym folgują.
A kiedykolwiek morze nazbyt cicho stoi,
Pospolicie więc potym siła złego broi.
Tego tam nie wiem, jaką przyjaźń z Niemcy macie
Albo jako daleko sobie dziś ufacie,
To tylko znam, że na was pilne oko mają
I co rok, to się pod was bliżej podsadzają.
Kopajcie wy karcz przedsię i budujcie stawy,
Wieźcie z borów do Wisły burtnice i ławy,
Palcie lasy na popiół, rąbcie na wańszosy,
"Polak od pola rzeczon" – pospolite głosy.
Rad ujźrzę, gdy was poprą, kędy się skryjecie,
Bo ile po was baczę, bić się nie będziecie,
Nie mając ani konia, ani dobrej zbroje,
Pogotowiu ćwiczenia, bez czego złe boje.

Patrzcież, czegoście dla tych bogactw odstąpili,
Żeście prawie rycerską naukę stracili,
Na której nie tylko te ziemskie osiadłości,
Ale garła należą i wasze wolności.
Niechaj drudzy, jako chcą, prawo rozumieją,
Niechaj pisać i mówić roztropnie umieją:
Za fraszkę ten wasz rozum stanie na ulicy,
Jesli nie będzie pewny żołnierz na granicy.
A jesli złotem groźni sąsiadom być chcecie,
Tym je rychlej u siebie jeszcze mieć będziecie.
Aleć ja i tych bogactw nie znam między wami,
A rad bych, żebyście się rugowali sami.
Więcejci was daleko, co swe wsi mijacie
I ojcowskie kredence u Żydów chowacie.
Ba, nędzać to, kiedy już nie dostawa komu,
A tym więtsza, gdy każą wynosić się z domu.

Cóż wżdy w tym jest, dla Boga, iż będąc takimi
Gospodarzmi, zdacie się przedsię ubogimi?
Zbytek, sąsiedzi, zbytek, który jako morze,
Wszytko pożrze, byś mu tkał nie wiem jako sporze.
Mało mu na jeden raz wszytki roczne snopy,
Zje on, kiedy zasiędzie, grunt za raz i z chłopy,
Na ostatek i pana – taki to gość w domu,
A by miał zginąć, nie chce ustąpić nikomu.
Da kto pięćdziesiąt potraw, da on tyle troje,
Ty go upoisz, a on i woźnice twoje,
Ty w rysiu, on w sobolu, ty na czapce złoto,
On ma i na trzewiku, chocia czasem błoto.
U niego obercuchy szersze niż u kogo,
Od kabata sto złotych, jeszcze to niedrogo,
A kiedy się wystrychnie w usarskim ubierze,
Po kołnierzu go poznasz, bo błam futra bierze.
Więc jako mu nie rzeczesz: "Miłościwy Panie",
To już pewna przymówka, że głupi ziemianie.
By też nawięcej przegrał, nic go to nie smuci,
Jeszcze nadto chłopiętom ostatek rozrzuci.
Pochlebce – to jego dwór, a rada – zwodnicy,
Odźwiernych mu nie trzeba, strzegą drzwi dłużnicy.
Na tego wy robicie, ten was wdawa w długi,
Ten was z wiosek wyzuwa i obraca w sługi.
Znaczniejsze przodków waszych, i barzo znaczniejsze,
Ubóstwo w Polszcze niż te bogactwa dzisiejsze.
Kto dziś zamek założy? Kto klasztor zbuduje?
Kto panu miasto puści i sumę daruje?
Jako tego za ojców waszych była siła,
Którym Rzecz Pospolita milsza niż swa była.
Wierę, dziś rychlej wezmą, niż dadzą, królowi,
Pogotowiu podobno księdzu plebanowi,
A bodaj drugi już miał i kielichy spełna,
Nie rzkąc, by mu szła z owiec po staremu wełna.
"Oho, znać papieżnika!" – Po czymże? – "Po mowie".
Mniemałem, by po rogach, co to mam na głowie.
Bracie, nie chcę się z tobą w rzecz wdawać o wierze,
Bo ja sam na się wyznam, żem prostak w tej mierze.
Lecz jesli ty inaczej o sobie rozumiesz,
Jedź do Trydentu, a tam ukażesz, co umiesz.
Dobrym chrześcijaninem nie tego ja zowę,
Co umie dysputować i ma gładką mowę,
Ale kto żywie według wolej Pana swego,
Tego ja barziej chwalę niźli wymownego.
Powiedz mi, w który sposób korda pomykali
Starzy Polacy, kiedy słów Pańskich słuchali?
Wierzysz ty, że się wtenczas miał ten wolą gadać?
Rogaty to sylogizm a trudno ji zbadać!
Tak on myślił: nie umiem wywodów szerokich,
Żebych mógł Pańskich dosiąc tajemnic głębokich,
Ale com raz obiecał na krzcie Panu swemu,
Nie służyć, póki we mnie dusza, jedno Jemu,
Stoję przy tym statecznie i znam Jego słowa;
Tych nie odstąpię, by mi tuż miała spaść głowa.
Mówże mu, że źle wierzy, ujźrzysz, czym cię potka,
Z takimi bych ja wołał przestawać – to krotka.
Nie uczyłem się w Lipsku ani w Pradze wiary
I nie wiem, jako każą w Jenewie u fary,
Wszytko mam z pustelników, co mieszkają z nami
Między lasy i między pustymi górami.
Ci mi naprzód prawego Boga ukazali
I wiarę dostateczną do serca podali.
Ale niż k temu przyszło, silna była trwoga,
Bom tak trzymał, żem ja też poszedł coś na boga.
Bachus był na mię łaskaw i żadnej biesiady
Nigdy nie miał beze mnie, mogę rzec, i rady.
Kiedy niósł Aryjadnę, jam tuż przed nim siedział,
Com też sobie pomyślał, Bache, byś był wiedział!
Za czasem poginęli ci bożkowie mali,
Mychmy się też po gęstych lesiech rozstrzelali.
Na koniec jam się okrzcił i szedłem w te kraje,
Gdziem zastał, mogę tak rzec, święte obyczaje.

Nie było tej chciwości, która dziś panuje,
Tak iż małe i wielkie jednako frasuje.
A jako się dziś ludzie za pożytek jęli,
Tak naonczas wszyscy się do sławy cisnęli,
Której nie drogim trunkiem ani półmiskami,
Ale znacznymi chcieli zyskać posługami.
Więc iż łakomstwa nie niósł on wiek staradawny,
Nie był żaden prokurat między nimi sławny,
Bo nie statutem, ale cnotą się rządzili
Strzegąc, jakoby zawżdy w spólnej zgodzie żyli.
Teraz jako w pieniądzach ludzie smak poczuli,
Cnota i przystojeństwo do kąta się tuli,
A ich plac niewstydliwa potwarz zastąpiła,
Na co trzeba statutów i rzeczników siła.
A onych jakobysmy tu przepomnieć mieli,
Którzy ani sieść za stół z podejźrzanym chcieli?
Obrus przed nim rzezali, talerz nożmi kłoli,
Jesli nie chciał ustąpić, musiał po niewoli.
Dziś niech jawnie kto zbija, niech zdradza, niech kradnie,
Forytarza dostanie, jako czego snadnie.
Stateczniejsze zaprawdę niewiasty w tej mierze,
Bo to dziewka od matki za testament bierze,
Że cnotliwa nie będzie siedzieć przy wszetecznej,
Za co samo, Bóg świadek, godne sławy wiecznej.
Ale wy, co dziś w sobie ojcowskiego macie
Okrom tego, że czasem o łeż się gniewacie?
Onymci to przystało, iż prawdę mawiali,
I wiem pewnie, że synów tegoż nauczali.
A jesli mówić, tedy i słuchać jej trzeba,
Bo prawda, wszyscy wiecie, niskąd, jeno z nieba.

Więc i to trefna, że wy, starych odstąpiwszy
Obyczajów, a nowsze sobie ulubiwszy,
Chcecie przedsię zachować starodawne sądy,
Aby król wszytki wasze uznawał nierządy.
Znośne to było brzemię za ludzi, co zgodę
I pokój miłowali, a o równą szkodę
Dali na przyjaciela albo na sąsiada,
Że mogła nie o wszytkim wiedzieć zwierzchnia rada.
Ale kiedy się ludzi skrzętnych namnożyło,
Którym potwarz i prawo ustawiczne miło,
Kiedy o namniejszą rzecz każdy na sejm ruszy,
A ty za nim, ubogi ziemianinie, kłuszy,
Kto tak żelaznej głowy albo tak cierpliwy,
Żeby mógł wszytkich słuchać i uznać, kto krzywy?
Albo tedy przywróćcie stare obyczaje,
A już tenże postępek prawny niech zostaje,
Albo jesli wam barziej k myśli wiek dzisiejszy,
Uczyńcież już i statut czasom przystojniejszy.

Siła to na Satyra prawa pociasować,
Wszak po mnie wolno będzie każdemu wotować.
Ja mówię, co rozumiem; kto ma co lepszego,
Niechaj powiada, będę rad słuchał każdego.
Ale proszę, niechaj ja pierwej się odprawię,
A obiecuję, że was długo nie zabawię.
Aczci słyszę, iż kiedy wy mówić poczniecie,
Końca w swych oracyjach naleźć nie możecie.
A podobieństwo, bo co tydzień pierwej sprawił,
To dziś Sejm za pół roka bodaj się odprawił;
I tymeście podobno Połocko stracili,
Bo kiedy się było bić, toście wy radzili.

Ale ja, co w kim ganię, tego się sam chronię,
Przydawszy jeszcze mało, potym się ukłonię.
Tego baczyć nie mogę, dla której przyczyny
Wolicie do Włoch albo do Niemiec słać syny,
Mając swe szkoły doma, gdzie przedtym jeżdżali
Cudzoziemcy, którzy się nauką parali.
Zdadzą się wam podobno prostacy mistrzowie?
Ba, będą z nich po chwili gregoryjankowie,
Jesli im i tę trochę weźmiecie, co mają;
Na dziesięć grzywien jednak dosyć wymyślają.
Ale niech ma zapłatę godność między wami,
Ręczę wam, że zrównacie z ich tam Sorbonami.
Na koniec, ważcie doma taki koszt na dzieci,
Ujźrzycie, że się do was wszytka Padew zleci.

Ale dla obyczajów podobno je ślecie?
Wierzcie mi, że przy dobrych i złe tam najdziecie,
A nie wiem, które lepiej smakują młodemu.
Rozumiejcie po sobie: co wam, to i temu.
Ja, głupi, tak rozumiem i przy tym zostanę,
Że Polskę nic inszego o taką odmianę
Nie przyprawiło, jedno postronne ćwiczenie,
O czym bych mówił, by mi nie szło o wzmierżenie.
Każda rzeczpospolita swoją sprawą stoi,
Do której jeszcze z młodu dzieci wieść przystoi,
Bo jesli co nowego sobie ulubują,
Wedle tego za czasem potym świat budują.
"Nie w lesieś tego nawykł". – Ba, i owszem, w lesie,
Jedno już nie wszytkiego moja pamięć niesie,
Com słychał od Chirona, mieszańca dziwnego,
Kiedy miał w swej opiece Achilla młodego.
Ten w niewidnej jaskini mieszkał między bory,
Lecz rozumem porównał z wielkimi doktory.
A chcecieli mię słuchać, poradzę się głowy,
Mogęli co przypomnieć jego słodkiej mowy.

"Synu mój (tak ucznia zwał), pókiś w domu moim,
Nie usłyszysz nic uchem ani okiem swoim
Ujźrzysz, czym by się zgorszyć mógł; lecz przyjdą czasy,
Że ty i mnie pożegnasz, i te piękne lasy,
A jako śmiałe orlę sam się z gniazda spuścisz,
A ojca już z opieki i z prace wypuścisz.
Tamci się będzie trzeba mieć na dobrej pieczy,
Abyś się nie dał uwieść jakiej sprosnej rzeczy,
Bo jako gęste mszyce nagle cię obsiędą
Rozkoszy świata tego i odwodzić będą
Twoje szlachetne serce od zabaw uczciwych,
Cukrując ci na zdradzie smak rzeczy zelżywych.
A tak bierz sobie w pamięć, co dziś mówię z tobą,
Żebyś w takiej przygodzie nie trwożył więc sobą.
Tego naprzód bądź pewien, iż Bóg wszytko widzi,
A jako cnotę lubi, tak się grzechem brzydzi.
Przeto, niźli co poczniesz knować w głowie swojej,
Uważ to pierwej, że Bóg świadkiem sprawy twojej,
A jako dobra będzie albo zła u niego,
Tak się i ty na koniec musisz cieszyć z tego.
Nie rozumiej, żeby to darmo uczyniono,
Iż wszelaki źwierz inszy pochyłym stworzono,
A człowiek twarz wyniosłą niesie przed wszytkimi,
Patrząc w ozdobne niebo oczyma jasnymi.
Chciał nam Bóg tym swoję myśl opowiedzieć prawie,
Iż bydło a człowieka stworzył k róznej sprawie.
Bydło więcej nie szuka, jedno aby tyło,
Tego samego patrząc, co jest ciału miło,
Ale człeku, którego dusza poszła z nieba,
O tym czuć, o tym myślić ustawicznie trzeba,
Jakoby się mógł wrócić na miejsca ojczyste,
Gdzie spolnie przebywają duchy wiekuiste.
To ty wiedząc, dziecię me, nie chyl się za tymi,
Którzy swym zawołaniem i dary boskimi
Wzgardziwszy, towarzystwo wzięli z bestyjami
I wyrzekli się nieba sprosnymi sprawami.
Ale naszladuj cnoty, która acz z niewczasem
I trudnością przychodzi, a wszakoż za czasem
Hojnie płaci utraty podjęte dla siebie,
Jednając wieczną sławę i osiadłość w niebie.

A iżeś się urodził w domu zawołanym
I czasu swego będziesz panował poddanym,
Poczniż rząd sam od siebie, a uskrom chciwości,
Niechaj będą posłuszne rozumnej zwierzchności.
Bo tak wiedz, iż w człowieku są mocarki dziwne,
Nie tylko sobie różne, ale i przeciwne:
Jest bystra popędliwość, jest żądza niesyta,
Bojaźń mdła, żałość smutna, radość niepokryta,
Nad którymi jest rozum jako hetman, który
Ma strzec, aby z nich żadna nie mogła wziąć góry.
Temu ty władzą porucz i daj w moc sam siebie,
Niech wie o każdej sprawie, która się tknie ciebie.
Bo jesli przyjdzie owym porucznikom rządzić,
Bez tego być nie może, byś nie miał zabłądzić.

Ale pańskiego zdrowia ani mocne sklepy,
Ani tak dobrze strzegą poboczne oszczepy
Jako miłość poddanych i wiara życzliwa,
Czego strach nie wyciśnie i groza fukliwa;
Rychlej dobroć i łaska, rychlej chuć wzajemna
W tym ci posłużyć może i ludzkość przyjemna.
W przyjacielu się kochaj i każdą przestrogę
Wdzięcznie od niego przyjmuj, bo, śmiele rzec mogę,
Królowie inszych rzeczy wszech obfitość mają,
Samej prawdy tam do nich namniej przynaszają.
Przeto niechaj nie lubi ucho twe cnotliwe
Pochlebstwa, które jako źwierciadło fałszywe,
Różną twarz twych postępków tobie ukazuje,
Nie tak jako je człowiek stateczny przyjmuje.
Cnotę miłuj i godność, bo tym państwa stoją,
Kiedy dobrzy są w wadze, a źli się zaś boją.
A czego napotrzebniej – i sam żyj przykładnie,
Bo poddani za panem zawżdy pójdą snadnie.
A iż wszytkiego trudno doględać jednemu,
Ale część prace musisz poruczyć drugiemu:
Przypatrujże się dobrze, kto się na co godzi,
Bo chocia drugi w zacnym domu się urodzi,
Jesli morza nie świadom, jesli nie zna nieba,
Ani żaglów, ani mu styru zwierzać trzeba.
A nawięcej tego strzeż, abyś na urzędy
Łakomych ludzi nigdy nie sadzał, bo kędy
Sprawiedliwość przedajna, tam przeklęctwo wielkie,
A u Boga niewinnych ważne prośby wszelkie.

Ale tobie tak trzeba myślić o pokoju,
Jakobyś się mógł za raz przydać i do boju,
Bo jesli ja co mogę rozeznać na niebie,
Wrychle Greczyn usłyszy o nagłej potrzebie.
Widzę zbójcę z daleka i gościa zdradnego,
A on z góry las wali do brzegu morskiego,
Nowych galer przyczynia, starych poprawuje,
Wiosła rzędem rozkłada, żaglów przypatruje.
Do nas zmierza po korzyść, a nie lada jaką
Korzyść, bodaj w Grecyjej nalazł drugą taką.
Jednak swego dokaże, na co się usadzi,
Lecz nie wiem, jesli sobie dobrze w tym poradzi,
Bo ledwe się rozgości, kiedy Greczyn zbrojny
O swą krzywdę będzie chciał po nim nagłej wojny.
Nie pomogą mu wtenczas słodkobrzmiące strony,
Nie pomoże twarz gładka ani włos trefiony;
Pierzchnie jako przed wilkiem jeleń wiatronogi,
Nie tym się popisując u swojej niebogi.
Tam się i ty z drugimi masz pospołu stawić
I ręką, da Bóg, sławy ojcowskiej poprawić.

A już teraz przywykaj pracej i niewczasom,
Abyś się mógł sposobić ku trudniejszym czasom.
Umiej łuk miernie ciągnąć, umiej bronią władać,
Nieprzyjaciela sięgać, a sam siebie składać,
Umiej rzekę przepłynąć i rów snadnie skoczyć,
Konia prędko dosiadać i dobrze im toczyć.
Przyuczaj się gorącu i zimnemu niebu,
Przestawaj, kiedy woda może być ku chlebu.

Takie początki mając, dopiero myśl o tym,
Jakobyś i sam umiał wojsko wieść na potym.
Trzeba miejsca pewnego szukać obozowi
I ostrożnie iść przeciw nieprzyjacielowi.
Trzeba wiedzieć, gdzie którym kształtem lud szykować,
Żeby jeden drugiego snadnie mógł ratować.
A jesli nieprzyjaciel w zamek dufa więcej,
Więc kosze pleść, a k nim się szańcować co pręcej,
Wał znosić, przekop równać, tłuc taranem mury,
Możnali rzecz – i ziemią macać spodkiem dziury.
Co trudno człowiek pojąć ma z prostej rozmowy,
Musi tam przy tym sam być i nastawić głowy.
A tak, skoro dorościesz lat i lepszej siły,
Miejże mi się do zbroje zaraz, synu miły,
A przykładem przodków swych szukaj sławy mieczem;
Kresu zamierzonego pewnie nie odwleczem.
Przeczże nie woleć raczej znacznie przed wszytkimi
Popisać się dzielnością i cnotami swymi,
Niż utrącać nikczemnie, w cieniu, wieku swego,
Nie skosztowawszy, co jest na świecie dobrego?
U Boga szczęście w ręku; próżno dufać zbroi,
Lecz ty przedsię czyń, synu, co tobie przystoi!

Cnota sławą się płaci, a snadź w przyszłym wieku
Wzbudzi takiego ducha Bóg w pewnym człowieku,
Który twe zacne sprawy swoim piórem złotym
Będzie chciał światu podać, tak iż nigdy potym
Imię twoje nie zgaśnie ani uzna końca,
Póki źwierząt na ziemi, a na niebie słońca".

Takie przysmaki starzec on ku cnocie dawał
Wnukowi, a jam ucha nakładając stawał
Lada gdzie przy jaskini, mało myśląc o tym,
Żeby mi się to kiedy mogło przydać potym.
Ale co mój za rozum? Wy mię motykami
Płoszacie, a ja każę o cnocie przed wami.
Mało było nie lepiej o ten rząd przeklęty
Dać wam taką łacinę, ażby wam szło w pięty.
Co was jednak nie minie, jesli (jako tuszę)
Przed waszym gospodarstwem wynieść się stąd muszę.
Teraz już niech tak idzie, bo złe nie uciecze,
A to w zysku będziecie mieć, co się odwlecze.

Do Satyra

Satyrze, pomni zstąpić do mnie swego czasu,
Kiedy będziesz miał nazad wędrować ku lasu!
Niech wiem, jako się ludzie będą mieć ku tobie,
Bo nie wszytkich jednako uznasz przeciw sobie:
Najdziesz, kto-ć wdzięczen będzie, najdziesz, kto-ć nałaje,
W różnych głowach muszą być różne obyczaje.
Na koniec i ja bych sam wiedział, co winować:
Słuchaj, mogłeś na winnik chrustu nie żałować!

0	Wojnę powiedzieć myśli serce moje,
Do której miecza nie trzeba ni zbroje,
Ani pancerzów, ani arkabuzów,
Ta walka czyście może być bez guzów.
K temu wyjeżdżać nie potrzeba w pole,
Wszystka się sprawa ogląda na stole:
Jako dwa króle przeciw siebie siędą,
A równym wojskiem potykać się będą.
Jeden z nich w jasnej, drugi w czarnej zbroi,
Ten wygra, przy kim dobry hetman stoi.
Tym cię natenczas, mój hrabia, daruję,
Przyjmi za wdzięczne, póki nie zgotuję
Co godniejszego, czym bych mógł zabawić
Uszy twe i sam lepiej się postawić.
Masz przed oczyma domowe przykłady,
Jakiej potrzeba czasu wojny rady,
Jakiego miejsca szukać obozowi,
Jako szykować ufy ku bojowi,
Gdzie czas po temu, jako bitwę zwodzić,
Kiedy nierówno, jako lud uwodzić.
Ja zaś, czym mogę, tym się popisuję,
Drewniane wojska przed tobą szykuję,
A ty się nie wstydź, maszli czas spokojny,
Przesłuchać tej to krotochwilnej wojny,
Bo i Apollo łuku bez przestania
Nie ciągnie, pilen czasem i śpiewania.


Tarses, król duński, miał dziewkę nadobną,
We wszytkich sprawach swoich tak osobną,
Że jej natenczas równia mieć nie chciano,
Przeto z dalekich krain przyjeżdżano
Chcąc się przypatrzyć jej zbytniej gładkości,
A uczestnikiem być takiej miłości.
Pełen dwór zawżdy bywał cudzoziemców:
Czechów, Polaków, Francuzów i Niemców.
Ale dwa jednak przed wszystkimi byli,
Którzy na dworze czas długi służyli:
Fiedor a Borzuj, wielkich domów oba,
Co sama mogła pokazać osoba.
Ci dwa przed sobą często się skradali,
A o królewnę króla nalegali.
Na koniec oba taką chuć k niej mieli,
Że się bić o nię pojedynkiem chcieli.
Póki mógł ojciec, na słowie je chował,
Abowiem obu jednako miłował,
Ale że końca ich prośbie nie było,
Odmawiać mu się dalej nie godziło.
Wziąwszy je tedy na spokojne gmachy,
Ukazał palcem na toczone szachy
I rzekł: "W tych szrankach wasza bitwa będzie,
Duższy na łonie u mej córy siędzie".
Oba królowi z chucią dziękowali,
O czas i miejsce pilnie się pytali.
Miejsce na zamku, czas we dwie niedzieli
Z wolej królewskiej naznaczony mieli.
Obiema potym po karcie posłano,
Gdzie wszytek sposób tak im opisano:
"Kto grze rozumie, może śmiele sadzić,
A kto nie świadom, lepiej się poradzić.
Tablica naprzód malowana będzie,
Tę pól sześćdziesiąt i cztery zasiędzie.
Pola się czarne z białymi mieszają,
Te się owymi wzajem przesadzają.
W tym placu wojska położą się obie,
A po dwu rzędu wezmą przeciw sobie.
Czterykroć czterzej z każdej strony siędą,
A tym sposobem szykować się będą:
Rochowie z brzegów, więc Rycerze po nich,
A potym Popi przysiędą się do nich.
Król z Panią bierze w pojśrzodku dwie poli;
On różną barwę, a ta swoję woli.
Piechota przed nie wyciąga na czoło,
A między wojski pół tablice goło.
Każdy z tych tedy swoją drogą chodzi,
A przez drugiego skakać się nie godzi,
Chyba Jezdnemu, bo ten świadom drogi,
By też nacieśniej, nie zawadzi nogi.
Roch ma tę wolność i nadane prawo:
Przodkiem i zadkiem, w lewo bić i w prawo.
W trzeci rząd Rycerz zakoliwszy wpada,
Ale na inszej coraz barwie siada.
Białe a czarne co na ukoś idą,
Na Popy społem wszytki pola przydą.
Babie się próżno nawijać: i w oczy,
I w zad uderzy, w stronę także skoczy;
Czasem i z Popy jedną drogą chodzi,
Jeno się z samym Rycerzem nie zgodzi.
Król pospolicie swego miejsca pilen,
A wszakoż może swemu też być silen,
Bo w okrąg siebie wszytki miejsca trzyma,
Kto się nawinie, tego i sam ima,
A kiedy głodzien, do kuchnie rad skoczy,
Dokąd z pierwszego miejsca nie wykroczy.
Drab na prost chodzi, ale z boku kole,
A jego wszytek skok na pierwsze pole,
Chyba gdy z placu pierwszego zstępuje,
Wtenczas trzeciego pola doskakuje.
Gdzie też na zagon ostateczny padnie,
Tak wiele jako i Królowa władnie,
Szachu zarazem przedsię nie zyskuje,
Bo Pieszek na kres, nie Baba wskakuje.
To też na koniec przypomnieć nie szkodzi:
Jeden po drugim zawżdy w tej grze chodzi,
A nigdy więcej mknąć jednym nie dadzą,
A gdzie co wezmą, tam swego posadzą.
Gra koniec bierze, kiedy najachany
Król nie ma nigdziej uciec pewnej ściany.
Gdzie by wpadł w sidło, kiedy lud potraci,
A szachu nie wziął, taki met nie płaci".

Te w sobie karta zamykała sztuki.
Oni, choć mieli z potrzebę nauki,
Wszakoż ją przedsię radzi przeczytali,
A dla ćwiczenia zawżdy szachy grali.
Kiedy czas przyszedł, wsiedli na swe konie
Nic nie czekając, żeby słano po nie.
Nadzieja dobra obudwu cieszyła,
A z drugiej strony bojaźń je trapiła,
Abowiem tam już miało się pokazać,
Komu tak miły zakład miano skazać,
Kto zaś z lekkością miał z pałacu wynić;
Każdy miał z sobą nie lada co czynić.
Ale że była tak królewska rada,
Niż co poczęli, siedli do obiada,
Gdzie drudzy goście i z królem siedzieli,
A ci zeznawać z obudwu stron mieli.
Gdy się najedli, obrusy zebrano,
A potym na wet szachownicę dano.
Król pomilczawszy rzecz do nich uczynił
Prosząc, żeby go żaden z nich nie winił,
Iż ocz był proszon, aż dotąd odkładał,
Wszytko na same a ich godność składał,
Bo nie chciał na się brać rozsędku tego,
Kto by godniejszy był z nich dziewki jego.
"Lecz teraz niechaj Fortuna pokaże,
Komu przysądzić królewnę dziś każe.
A to wam mówię, coście tu zostali,
Byście żadnemu z tych nie pomagali.
W czym się nie zgodzą, zdanie swe powiecie,
Dalej nic; o co idzie, sami wiecie".

Zatym oni dwa tablice się jęli,
A wojska na niej szykować poczęli:
Biały się zastęp dostał Borzujowi,
A czarny przyszło wodzić Fiedorowi.
Stanęli przeciw sobie dwa Królowie,
Korona złota na obudwu głowie,
Tamże zarazem wedle boku żony,
Ta swego z lewej, owa z prawej strony.
Pop jeden słucha Królowej spowiedzi,
A drugi sobie wedle Króla siedzi.
Po nich Rycerze na koniech, we zbroi,
Każdy z nich pewnie swego się nie boi.
Na skrzydła srogie słonie postawiono,
A z nich się Rochom bronić polecono.
Wtóry rząd wszytek Pieszy zastąpili,
A gdy już wszyscy tak gotowi byli,
Napierwej losy (chocia na tym mało)
Rzucić o przodek obiema się zdało.
Dwie pięści Borzuj zamknione pokazał,
Jednę z nich obrać Fiedorowi kazał.
On wziął za prawą; w obieraniu zbłądził,
Pieszkowi przodek białemu przysądził.

Teraz by czas był, panny z Helikona,
Przywieść na pamięć, jakich która strona
Fortelów przeciw drugiej używała,
A nim się prawie wojna dokonała,
Jaka moc wielka ludzi poginęła,
A komu głowę czyja szabla ścięła.
Nie śmiem się bez was puścić na tę wodę,
Bo widzę zbytnie wielką niepogodę.
Wy same nawę i żagle sprawujcie,
A gdzie co trudno, tam mię zastępujcie.

Iż tedy przodek przypadł Borzujowi,
Kazał wnet w pole wyciągnąć Pieszkowi,
Który natenczas Paniej posługował,
Jednak nikomu serca nie zepsował.
Bo przeciw niemu Pan wojska czarnego
Wyprawił takież dworzanina swego.
Jeden drugiemu nie chciał namniej złożyć,
Natarszy na się, nie mogli się pożyć,
Bo Pieszek jeśli na bok nie uderzy,
Bać się nie trzeba, w czoło darmo mierzy.
Potym się cicho z obu stron skradali,
To stąd, to zowąd na się przymierzali,
Aż jednym razem czarny się powadził,
Co się był naprzód przed insze wysadził:
Białego Pieszka wnet gardła pozbawił,
A sam na jego miejscu się zastawił.
Ale nie wiedział, że drugi nań stoi:
Przebił go mieczem Pieszek w białej zbroi.
Zatym Król czarny przez jeden huf cały
Do kuchni skoczył za ostatnie wały.
A wtym Rycerze na plac wyjachali,
Okrutną szkodę w Pieszych podziałali,
Bo gdzie się jeno który z nich zawinął,
Trzej albo czterzej, rzadko jeden zginął.
Ale gdy Borzuj liche Pieszki dłażył,
Na coś więtszego chytry Fiedor ważył,
Rycerza swego to tam, to sam wodząc,
Prostemu ludu barzo mało szkodząc,
Stanąwszy, gdzie chciał, otrząsnął się z prochu
I dał szach Panu o prawego Rochu.
Utraty Borzuj nie mógł się uchronić,
Obudwu za raz trudno było bronić.
Wziął w prawo Króla, Rycerz natarł koniem,
Obalił Rocha i z wieżą, i z słoniem.
Nie lada szkoda przyszła na białego,
Bo po Królowej nie masz mężniejszego.
"Aleć to tobie, Rycerzu, zapłacić,
Byś miał i sto szyj, przedsięć je tu stracić!"
Tak mówiąc drogę pilno mu zawierał,
A każdą pomoc wielkim gwałtem spierał.
Ów nędznik baczy, w jakie przyszedł błędy,
Strach go zdjął, ano uciec nie masz kędy.
Baba do niego rozebrała ściany,
A tam się trudno wymknąć między pany;
Owa go mieczem Królowa przebiła,
Że nie kto inszy, ta go rzecz cieszyła.
Dobrze żyw biały, gniew mu przystępuje,
Że bok u siebie słabszy jeden czuje;
Rad by się pomścił a swego też ubił.
Jako gdy w zwadzie wół prawy róg zgubił,
Oślep się miece, a krew z niego pluszczy,
Ryk się rozlega wzdłuż i wszerz po puszczy –
Tę twarz miał biały po takim popłochu,
Kiedy mu cnego poimano Rochu.
Kto się nawinie, bierze, siecze, pali,
I tym nie cierpiał, co pod stróżą stali,
By jeno z nim też nieprzyjaciel leżał,
Z nieszczęsnym wojskiem na śmierć pewną bieżał.

Fortelu wszędy patrzał Fiedor swego,
Jedno szcie sobie przeglądał z drugiego,
A już nie blizu na Królową łowi,
Każe się pod nię przymykać Pieszkowi,
Zdrady nie da znać, wnet potym żałuje,
Jakoby źle szedł, w rzeczy się frasuje,
I już był Popu prawego nasadził
(A kogo by tak zły człowiek nie zdradził!),
Jedenże Pieszek drogę był zasłonił,
Tym natarł na huf, a nikt go nie bronił.
Borzuj już dawno na Draba przymierza,
Jeno że jeszcze nieprawie dowierza;
Ledwe tknął palcem, a ten, jako z kusze,
Porwał Królową wnet za federpusze.
"Stój! – rzecze Borzuj – gorącoś kąpany,
Nie tak ci grają, bracie, między pany,
Wróć mi sam Babę, czekaj, aż ja pojdę,
Bo pewnie z tobą tak rządu nie dojdę".
Więc Fiedor: "Bychwa poprawiać się miała,
Do sądnego dnia gra by trwać musiała,
Jużeś się dotknął, a w tej grze kto ruszy,
Wymówki nie masz, z tymże na plac kłuszy!"
Odpowie Borzuj: "Tego na wymowie
Nie było, niechaj powiedzą panowie!"
Tak by przystało i tak ma być słusznie:
Czego kto dotknie, tym by miał iść dusznie,
Lecz iż nie było żadnej o tym zmianki,
Kazano zasię puścić Babę w szranki.
Ale na potym niech się nikt nie myli,
Czymeś tknął, tym jedź, tak starzy chodzili.
Nie z dobrą wolą Paniej Fiedor wrócił,
Dobrze się wstrzymał, że tuż nie przewrócił
Wszytkiego wojska za raz i z Hetmany,
Jeno że baczył na zakład a pany.
Na koniec do tej rady się przychylił,
Aby go był gdzie przez nogę nachylił,
I kazał Księdzu drogą rycerzową
Najechać krzywym skokiem na Królową.
Rzecze mu Borzuj: "Tym mię nie oszukasz,
Raczej w czym inszym swoję biegłość ukaż!"
On jakoby się w tym był nie obaczył,
Upomniał Księdza, żeby na zad raczył.
Już mu na ręce pilniej poglądają,
A rady czasem dwiema pomykają;
I swego, widzę, swymże brać nie wadzi,
Kiedy pożytek jaki na to radzi.
Nie miło stronie, ale dzień targowy –
Patrz każdy swego a umykaj głowy!
Kapłan z Rycerzem, a obadwa biali,
Jeno przez jeden plac od siebie stali;
Ujźrzał Drab czarny i natarł na obu,
Pewnie jednego poniosą do grobu.
Każdy z nich dobrze nogi nagotował,
Kogoli drożej Król będzie szacował.
Wielka się godność w Rycerzu najduje,
Że jego drogi nikt nie zastępuje,
A swoim szachem może wiele szkodzić,
Bo zawżdy przed nim musi Król uchodzić;
A on tymczasem rad co złego zbroi,
Jeśli gdzie Baba albo Roch źle stoi.
Popu mi żaden niechaj też nie gani,
Bo tak szkodliwie jako który rani.
Kto drugi z bliska, a ten i z daleka
Podeprzeć może w potrzebie człowieka,
Może dać abszach, co też nie pół rzeczy,
Trzeba się wtenczas dobrze mieć na pieczy.
Tak tedy mówią gracze nauczeni:
W cieśni mąż Rycerz, a Pop na przestrzeni.
I ta przyczyna była Borzujowi,
Że tam folgował więcej Rycerzowi,
A Popu zabił Pieszek niecnotliwy,
Trzęsą go drudzy, a on już nieżywy.
Na Babę dawno czarny Rycerz godzi,
Jeno że mu Pop od spasi zachodzi.
Roch się też biały ku potkaniu stroi,
A w świetnej sobie poskakuje zbroi.
Potym o Babę dał szach Rycerz w bieli,
Tusząc, że mu jej obronić nie mieli.
Ale się bardzo tą nadzieją zdradził,
Bo się nań z łukiem czarny Pop wysadził.
Acz widział Draba, który nań też mierzył,
Wszakoż Rycerza tak barzo uderzył,
Że na nim przednia blacha się przepadła,
A strzała prawie aż do pierza wpadła.
Wzięto go z placu. Tamże też i Księdza
Zabiła z proce, jako mogła, nędza,
A tego zasię, przybieżawszy, drugi:
A ty sna bijesz, psie, królewskie sługi?
Zatym się wielkie zamieszanie stało,
Co raz tym więcej burdy przybywało.
Rochowie srodzy z wież na wojsko biją,
Kapłani z łuków bez przestanku szyją,
Rycerze bystre konie rozpuścili,
Nie był kąt jeden, gdzieby się nie bili.
Rada, dwór, Drabi społem się mieszają,
Nic więcej, jeno po bindach się znają.
Męstwo z Fortuną po społu stanęło,
To wojsko teraz, owo zaś moc wzięło.
Ten tego bije, ali sam zaś mdleje,
Wszytek się zastęp to tam, to sam chwieje.
Równie tak jako szumne morskie wody
Prze wielkie wiatrów upornych niezgody
Na oceanie północnym bałwany
Do krzywych brzegów walą na przemiany,
Tak Pani biała z mieczem się zawija,
Kto się nagodzi, do razu zabija.
Sprzątnęła Popu, jeszcze dalej bieży,
Dosięgła Rochu na wysokiej wieży,
To w tę, to w owę stronę szablą błyska,
A przed nią w kupę huf się czarny ściska.
Pełno jej wszędy, rwie się i w namioty,
Przez gęste wozy, przez wały, przez płoty.
Widząc Król czarny, że źle na wsze strony,
Uciekł się i sam do lepszej obrony:
Wysłał Królową w smalcowanej zbroi,
Alić już ona troje dziwy broi.
Kogoś tam na przód, kogoś na zad ścięła?
Wieleś głów, pani, na swą duszę wzięła?
Na poły żywe białe, czarne konie
Walą się prawie na obiedwie stronie,
Pospołu z Draby sieką i Fenrycha,
Tego tu wloką, sam owego Mnicha.
Kto klęskę może, kto pobite głowy
Tej ciężkiej walki wypowiedzieć słowy?
Drewniane trupy wszędy wkoło leżą,
A tu, co dalej, tym się barziej rzeżą.
Szyku nie patrzą, społem się motają,
Czarni lada gdzie i biali padają,
Tak jezdni jako pieszy, krom różnice,
Bowiem królewskie obie miłosnice,
Ogniste miecąc na przemiany strzały,
W zupełnych zbrojach przeciw sobie stały,
Pewne jednego nie ustąpić kroku,
Ażby z nich która kulkę miała w boku.
Tymczasem więźniów oba Króle strzegli
I trupów tych, co na placu polegli,
Żeby zaś jako z martwych nie powstali,
A drugi raz się znowu nie potkali.
Nie wiedzieć, którym fortelem szampierza
Podszedł wódz biały i dostał Rycerza,
Który niedawno przez kapłańską kuszę
Przed samym Królem dał był Bogu duszę.
Więc go przy desce, by nie czuła horda,
Cicho posadzi; a ten zaś do korda.
Jako gdy wiedmy tesalskie dostały
Świeżego trupa, a czartów zwołały,
Fałszywą duszę podmiatają w ciało,
Po chwili pojźrzysz, alić ono wstało,
Mówi bezpiecznie, widzi, jako trzeba,
Używa takież jako drugi nieba;
Poszedł na tego Rycerz był człowieka,
Ale go Fiedor obaczył z daleka,
Uśmiechnąwszy się rzecze: "Toć nowina!
A nie tyźeś był wskrzesił Piotrowina?
Nie trzebać świadków trzecioletnych tobie,
Masz prawo dobre, chowaj tego w grobie!"
Śmiałby się Borzuj, lecz mu nie do śmiechu,
Nie każe świętych wspominać dla grzechu.
Wzięto Rycerza zatym z szachownice,
Idziż, niebożę, znowu do ciemnice!
Już teraz barziej oba na się ważą,
Przeskoki lepszą opatrują strażą,
A Baby przed się puścili w zagony,
Mordują, biją okrutne, złe żony.
Siadły nierychło potym przeciw sobie
I strzegą pilnie swoich Królów obie.
A oto biała z tyłu przyskoczyła,
Murzynkę ścięła ni się obaczyła.
Sama też z boku tuż odniosła strzałę,
Niedługo miała z zacnych łupów chwałę.
Wszyscy pojźrzeli z tej strony i z owej,
Litował z płaczem każdy swej Królowej;
Słyszałby tam był lamenty niewieście,
Kiedy niesiono ciała na przedmieście.
Nuż hurmem za raz prawie wszytki roty
Na hetmańskie się naciskać namioty;
Każdemu za swe, jednako się boją,
Wszyscy nieprawie w dobrej toni stoją.
Lecz im nie wszytka jeszcze moc ustała,
Oboja strona swe posiłki miała.
Masz Rochu z Popem, Królu czarnej zbroje,
Masz i Rycerza, k temu Pieszków dwoje,
I ty tak wiele, białych hufów, panie,
Jeszcze-ć na zamiar jeden Drab zostanie.
Ostatek sami między sobą skłoli –
Człowieka patrząc prawie serce boli.
Ano z obu stron barzo poczet mały,
Szlachtę wybito, dwory spustoszały,
Królowie smutni po swych miłosnicach
Tęsknią, że sami legają w łożnicach.
Acz pierwsza miłość obiema panuje,
Wszakoż potrzeba sama rozkazuje,
Aby dla rządu i lepszej obrony
Każdy, gdzie może, patrzał sobie żony.
Naprzód do panien służebnych Król biały
Rozkazał, które na ostroniu stały,
Że, nie brakując bynamniej w osobie,
Jednę z nich myśli wziąć za żonę sobie,
Tylko żeby się mężnie popisała,
A ostatniego kresu dobieżała.
Wnet serce wzięły trzy królewskie sługi,
Poszły za sobą, jako był plac długi.
Lecz jedna przedsię ochotniejsza była.
Daleko nazad drugie zostawiła,
Wykrzyka lecąc, skrzydła jej pod nogi
Sława przydała i zakład tak drogi.
Nikt nie przeszkadza, bo też z drugiej strony
Król czarnej barwy szuka sobie żony.
Więc równym pędem bieżą ku kresowi,
Przypatrują się drudzy zawodowi.
Ale że czarna pozad zostać miała,
Na towarzysza poczekać wolała.
A Pop tymczasem z Rycerzem wyciekli.
Ostatek wojska białego wysiekli,
Rycerz nie zginął i Roch się obronił,
Ale nabarziej Król małżonki chronił:
Skoro też Pani na kresie stanęła,
Złotą koronę wnet na głowę wzięła.
Przybyło serca niemało białemu,
Ale zaś wiele upadło czarnemu.
Sam się Król barzo do kąta napiera,
Bo nań Królowa już barzo naciera,
A żeby Pana tym rychlej pożyła,
Rząd wszytek po nim Rochem zasadziła.
Sama już po nim cicho się przykradnie,
Skąd mogła Króla już pochodzić snadnie.
Zła Fiedorowa! Stoi w mecie prawie,
Tuszą, że będzie rychło po rozprawie,
"Daj się, niebożę!" – coraz kto mu rzecze.
A tego żałość nieboraka piecze.
Obrony żadnej od metu nie widzi,
Szkody lituje a k temu się wstydzi.
Wtym wieczór zaszedł, słońce już padało:
Prosto-ć się metu, Fiedorze, nie chciało.
Borzuj nalega, przedsię każe chodzić:
"Cóż o jedno szcie mamy się rozchodzić?"
Stanęło na tym, aby grać przestali,
A jutro rano ostatka dograli.
Wszakoż odchodząc szachy poznaczyli,
A z każdej strony grze się przypatrzyli.
Naprzód Król czarny (aby każdy wiedział)
Rochu się trzymał, który w kącie siedział.
Przed Królem stał Koń w piątym polu prawie,
A Pieszek w szóstym i na tejże ławie,
A wedle niego drugi w prawej stronie,
Pop przez jeden plac nazad ku obronie.
Król biały patrzał na swego szampierza
Przez Draba i przez czarnego Rycerza,
A swego Rochu posadził na stronie,
Pod Królem czarnym, na wtórym zagonie.
Na tymże rzędzie też Królowa była,
A jednym okiem na Księdza patrzyła.
Tym obyczajem oba ufy stały,
A czarnej przodek zeznawał Król biały.
Tego pałacu oba stróżom zwierzą,
Sami za królem idą na wieczerzą.

Trochę je Fiedor, pije barzo mało,
Wszytko mu serce u szachów zostało.
Cieszą go drudzy, drudzy k niemu piją,
A jemu prawie psi za uchem wyją.
Pokój każdemu potym naznaczono,
A mury zewsząd strażą opatrzono.

Anny już teszno (tak dziano królewnie),
Że dotąd nie wie, czyja ma być pewnie.
Na obu wprawdzie patrzyła łaskawie,
Ale co wiedzieć, komu serce prawie.
Wywiedziawszy się, na czym gra stanęła,
Jednę za rękę panią starą wzięła
I przyszła prosto przez tajemne gmachy
Na te drzwi, kędy zostawiono szachy.
Stróże poczują; poznawszy po mowie,
Puścili razem obie białegłowie.
Panna się zaraz do szachów rzuciła,
Więc pilnie pyta, gdzie by czyja była.
Pojźrzy na czarną, gorzej być nie może!
Do pierwszego szcia biała ją przemoże.
Jedno że czarnej przyjdzie naprzód chodzić,
Jeszcze by jej snać nieco mógł pogodzić.
I rzecze: "Dobry Rycerz jest od zwady,
Popu też nieźle zachować od rady;
Dać za miłego wdzięczną rzecz nie szkodzi,
Piechota przedsię jako żywo chodzi".
Obróci Rochu na Króla rogami,
Sama wynidzie zalawszy się łzami.

Fiedor już dawno zwątpił o królewnie,
A Borzuj mniema, że już wygrał pewnie;
Ten prosi Boga, by rychlej świtało,
Ów raczej, żeby nocy przybywało.
W swą miarę przedsię zeszła noc, a potym
Świat się rozświecił wszytek słońcem złotym.
Leniwo Fiedor ubiera się w szaty,
Widzi, że trudno ma być bez utraty.
Idź przedsię; kto wie, co szczęście przyniesie,
Nie każdyć szczęście jednakie dzień niesie.
Komu Bóg jeszcze nie obiecał śmierci,
By dobrze skonał, z grobu się wywierci.
Już go nie blizu czekają na sieni,
Wyszedł nierychło, a twarz mu się mieni.
Wszakoż, gdzie może, śmiechem żal pokrywa,
A sobą przedsię nędznik pochutnywa.
Przyszli na szachy do dawnego stoła,
Tam (jako mówią) taż baba, też koła.
Obrony przedsię nie widzi metowi;
Pyta, kto rogów nakrzywił Rochowi,
Bo wczora było wszytko poznaczono.
"Słuchaj, toć na to, błaźnie, uczyniono –
Stróże powiedzą – że królewna wczora
Przyszła tu była jedno samowtora,
Niemałą chwilę na szachy patrzyła,
Potym odchodząc Rochem obróciła".
"A cóż wżdy rzekła? – pocznie Borzuj pytać –
Już widzi, kogo ma za męża witać?"
Powiada: "Dobry Rycerz jest od zwady,
Popu też nieźle zachować od rady,
Dać za miłego wdzięczną rzecz nie szkodzi,
Piechota przed się jako żywo chodzi".
"Tom dawno słychał – Borzuj na to powie
– Każdy się tego barzo łacno dowie,
Że Rycerz męstwa ręką dokazuje,
Biskup podobno więcej w głowie czuje;
I Fiedor, co ma, dałby wszytko pewnie,
By się mógł jako zostać przy królewnie,
To też nie dziwno, że piechota chodzi,
Bo nie ma konia ani jeździć łodzi".
Odpowie Fiedor: "Niechaj pan błaznuje,
Łacno durować, kiedy przystępuje".
A sam po stole położywszy łokcie,
Myśli nad szachy a gryzie paznokcie;
Myśli, co ma być z Rycerzem za zwada,
Jaka to ma być ta Popowa rada,
Gdzie ta wdzięczna rzecz albo gdzie ten miły,
Dlaczego przed się piechoty chodziły?
Na koniec, czemu Rochem obróciła?
Pewnie, że darmo tego nie czyniła.
Dobrze żyw myśląc; a ten upomina:
"Fiedorze, bracie! Sna niedobra sina?"
Fiedor nie słyszy nawiętszego szumu,
Wszytki tam zmysły zwabił do rozumu,
Potym się dobrze długo namyśliwszy
Wstał i rzekł: "Królu mój namiłościwszy!
Jeden jest fortel na szczęście wszelakie,
Lub źle, lub dobrze, serce mieć jednakie.
Kogo Fortuna srogim nie pobiła,
Tego łaskawym okiem nie zmamiła,
A kto się barzo rozbuja w pogodę,
Ten zasię skrzydła powiesi w przygodę.
Niechże już idzie, a ty patrzaj pilnie:
Mam za to, żeś się radował omylnie.
A niechaj nie mam za wygraną k temu,
Jeśli trzecim szciem met nie będzie twemu".
Król zatym do nich bliżej się przysiędzie,
Wszyscy czekają, co na koniec będzie.
Uderzą w larmę, a Roch jednym skokiem
Usiadł królowi tuż pod samym bokiem.
Co czynisz, głupi? Mierzi cię ta trocha?
Chcesz darmo stracić tak wdzięcznego Rocha?
Tu próżno szukać jakiej inszej rady,
Przyjdzie do końca z Rochem patrzyć zwady,
Folgować darmo, bo tak króla dusi,
Że mu rad nie rad, Król wziąć gardło musi.
Wtym Drab przyskoczy, Król ustąpi kroku.
Przypadszy drugi poimał ji z boku.
To było tej gry sławnej dokonanie,
Prawie nad wszytkich ludzi domniemanie.
Tamże zarazem po pannę posłano,
Którą za żonę Fiedorowi dano.
A Borzuj nie chciał być proszon na gody,
Ani żegnawszy jechał precz z gospody.

Mnie też czas będzie uchwycić się brzegu
A odpoczynąć nieco sobie z biegu,
Wysiadszy z morza, gdziem Widę przejmował,
Który po wodach auzońskich żeglował,
Udatnym rymem opisując boje,
Na których miecza nie trzeba ni zbroje.

0	Ziemianin

Co to jest, ks. Plebanie, że tak bardzo źle tuszycie Rzeczypospolitej naszej?

Pleban

Nie jednociem ja sam taki, mój panie, ale wszyscyć to ludzie, tak mali, jako i wielcy, wobec mówią, żeśmy zginęli, a bych dobrze żadnej przyczyny na to powiedzieć nie umiał, jedno że tak jest głos pospolity, tedy jednak i tej samej wróżki lekce nam pokładać nie potrzeba. Abowiem od dawnych wieków już się temu ludzie przypatrzyli i przysłuchali, że na cokolwiek jednostajnie wszyscy się zezwalają, to trudno chybić ma, i stąd urósł on głos zawołany: Vox populi vox Dei. A na koniec i filozofowie, którzy nie lada na czym się wieszali, ale prawdy tak jako kłębka po nici szukali, chcąc to rozumem wywieść, że Bóg jest, tym się naprzód zakładali, że się na to wszytki a wszytki ziemskie narody zezwalają, a żaden tak gruby nie jest, który by Boga jakkolwiek nie wyznawał.

Ziemianin

Prawdać jest, żeć ludziom jakoś serce upadło, co i mnie samego nieprawie cieszy, ale odłożywszy te wróżki na stronę (jako je ty zowiesz) chciałbych od ciebie co gruntowniejszego słyszeć.

Pleban

Mówić o przyszłych rzeczach, mój panie, to są wszystko wróżki, abowiem Bóg mocen wszystko, jako chce, obrócić; wszakże iż to jest na ten czas wola twoja, powiem ja, co w tej mierze o Rzeczypospolitej naszej rozumiem. Upadają rzeczypospolite, jako i każda rzecz wszelka, albo prze wnętrzną, albo prze zwierzchnią przyczynę. Zwierzchnia przyczyna jest gwałt lubo nieprzyjaciel postronny. Wnętrznych zda się być więcej, ale wszystki niemal jako strumienie do głównej rzeki tak do niezgody się ciągną, za którą rzeczypospolite niszczeją. Bo w rozterku albo sama od swych sił rzeczypospolita upaść musi, co się rzymskiej dostało, albo w nieprzyjacielskie ręce przyjdzie, jako Grecyja za niedawnych lat. Co się postronnych nieprzyjaciół tycze, nikt nie jest tak tępy, żeby nie baczył, między jakimi sąsiady siedziemy i co za niebezpieczeństwo stąd nad nami wisi, bo i tym, którzy się nam jawnie nieprzyjacioły stawią (prawda się rzec musi), odeprzeć nie możemy, i tych, które sobie jakokolwiek za przyjacioły poczytamy, nieprawie szanujemy. A o niesfornych myślach naszych niźli co pocznę mówić, słuchajmy pierwej, co o roztargnionym państwie on nawysszy Prorok powiada: Omne – inquit – regnum in se divisum desolabitur . Które słowa nie tak dalece prorockim duchem są powiedziane jako względem własnych a nieodmiennych przyczyn zniszczenia wszelakiego państwa. Bo iż miasta i wszystki rzeczypospolite na zgodzie naprzód zasiadają i potym rostą, tedy zasię niezgodą a rozterkiem upadać muszą, bo contraria contrariis facillime dissolvuntur. To naprzód obaczywszy przypatrzmyż się potym sami sobie, azasmy już tego gruntu Rzeczypospolitej naszej to róznymi praw pospolitych wykłady, to wiarami rozlicznymi nie poruszyli? A co się praw tycze, nie jest rzecz tajna, z jaką waśnią, z jakimi swary i z jakim na koniec odpowiadaniem tę egzekucyją na nogi stawiacie, a z unijej nie widzę, byście co inszego dotychmiast z obudwu stron odnieśli, jedno niechuć i waśni przeciw sobie. Z drugiej strony, żebychmy nie tylko w świeckich, ale i w dusznych rzeczach od siebie rózni byli, roztargnęlismy się na dziwne i rozmaite wiary, które roztargnienie jaką waśń między ludzie wnosi! Stąd rozumieć możem, iż wszystki wojny, którekolwiek jeszcze z przodku krześcijanie z pogany wiedli, zniskąd pochodziły, jeno z rózności wiary; ani one krześcijańskie wojska albo własnej ćmy zebranych zakonników tak dalece o Jeruzalem albo o Konstantynopol z Turki i Saraceny się bili, jako o samego Chrystusa więcej a o wiarę jego. Tę przyrodzoną waśń, która z róznych wiar idzie, opuściwszy pogany, samiśmy się za to roztargnieniem obrócili, a nie tylko że Turków w Tracyjej albo w Azyjej nie szukamy, ale sami z sobą (czego się Boże pożal!) krwawe bitwy zwodzim, a to wszytko prze rózność wiary. Wielkie tedy przeklęctwo, iż czego więcej nie rzekę, zasłużył, który tak święty związek i to chwalebne zjednoczenie między ludźmi targa, a godzien by aby wszystki rzeczpospolite, którekolwiek całość i bezpieczeństwo swe miłują, tego prawa przeciwko niemu użyły, które na rozsiewcę roztyrku i skaźcę rzeczypospolitej jest postanowione. Bo wiara i prawo (za łaską tych dzisiejszych nowych teologów), zda się, iż oboje ku jednemu kresu ciągną, to jest ku utwierdzeniu i bezpieczeństwu rzeczypospolitych, a kto jedno z tych gwałci, ten jednako rzeczypospolitej szkodzi. A co mówię, iż tak wiara, jako i prawo do jednego kresu ciągną, to jest do utwierdzenia rzeczypospolitej, tedy to owemu nie jest nic przeciwno, co więc ode mnie i od inszych w kościele słychasz, iż dla tego Pan Bóg jeszcze dawno przez proroki i zaś potem przez Syna swego wolą swoję nam objawił, aby stąd był poznan i chwalon, bo ta chwała Pańska to za sobą niesie, iż kiedy wszyscy jednostajnie Boga wyznawać i słuchać będziem, tedy nie tylko dusznego błogosławieństwa, wedle obietnic nam uczynionych, dostąpiem, ale i Rzeczpospolitą, co za zgodą idzie, mocną i obronną na tym świcie sobie i swym potomkom postawim. Ani się nam tak skąpie o nieprzebranej dobroci Pańskiej i łasce przeciw rodzajowi ludzkiemu rozumieć godzi, żeby, przepomniawszy dobra i pożytku naszego, samę tylko chwałę swą na myśli mieć miał albo, ubezpieczywszy nas o przyszłym wiecznym błogosławieństwie, żeby też o tym doczesnym naszym żywocie myślić nie miał – ale jako Pan dobrotliwy i rodzajowi ludzkiemu zawżdy przychylny, podał nam jedną drogę, której się trzymając, i na świecie w porządku i w bezpieczeństwie więtszym żyć i po śmierci wiecznego żywota dostąpić możem. A ta ista droga jest wiara nasza a nauka Jego święta. Inie rzekł nic, jako ja rozumiem, wierze naszej przeciwnego u Cicerona Scipio mieniąc to, iż Bóg nic milszego na świecie nie ma, jedno zbory porządnie postanowione, a to są rzeczpospolite; bo iż On rodzaj ludzki miłował, podobieństwo, że i to co napiękniejszego i co napożyteczniejszego ludzie między sobą mają, rad widzi. A nie tylko rad widzi, ale jako baczny gość, od chudego gospodarza w dom wezwany, dostatku swego część tak wiele dla swej, jako i gospodarskiej poczciwości za sobą nieść każe – także i Bóg rozumiejąc iż w tym porządnym zgromadzeniu nie tylko ludzkie bezpieczeństwo pewniejsze, ale i chwała Jego gruntowniejsza być miała, przyłożył się i sam ku tej społeczności, a praw ludzkich i uchwalonych zwyczajów objawieniem samego siebie i nauką swą niebieską podparł i ratował. Abowiem jeszcze tej rzeczypospolitej ani gruntownej, ani porządnej zwać możem, gdzie bojąc się kaźni, co prawo w sobie ma, ludzie swój urząd czynią, bo, by karania zniknąć mogli, grzeszyliby – ale tam dopiero bezpieczeństwo jest i rząd dobry, gdzie ludzie nie dla bojaźni jakiej, ale z cnoty swej dobrze czynią, bo tacy, by dobrze i kaźni uść mogli, przedsię źle czynić nie będą, a to jest skutek wiary. Stąd się tedy znaczyć może, iż jeszcze więcej na wierze niźli na prawach porządnej rzeczypospolitej należy, bo prawa tylko na ciała ludzkie moc mają, które z przyrodzenia inszym panom, to jest umysłom, są podane. Ale wiara myśli ludzkie sobie sposabia, za czym to idzie, że i umysłem, i ciałem ludzkim za raz władnie, czego prawa tak dalece nie mają i to co mają, bez wiary słabo dzierżą. Kto tedy wiarę z dawna od wszystkich przyjętą wzrusza (iż się ku pierwszej powieści swej wrócę), fundamentów rzeczypospolitej wzrusza. Co mu tym więcej za złe ma być poczytano, i z czego Bóg rzeczypospolitej ku jej naprawie użyczyć raczył, tego on swym niebacznym postępkiem ku jej skazie używa. Zdało mi się za rzecz potrzebną, mówiąc o niezgodzie naszej, na tym miejscu nieco się zabawić, a to dlatego, iż ludzie, którym to należy, nie chcę rozumieć, z jakim niebezpieczeństwem Rzeczypospolitej ten spór o wiarę złączon jest; druga, aby ci, którzy tego rozruchu są przyczyną, obaczyli, iż ten kres rozmnożenia chwały Pańskiej, do którego się oni biorą, daleko mijają, abowiem wznoszą rozterk między ludzi, za czym pewny upadek, jakom to z przodku okazał, idzie rzeczypospolitej – a straciwszy rzeczpospolitą, nie wiem, jaką oni chwałę Pańską w swej głowie budują? Ja inszej nie widzę, jeno jak dziś w Egiptcie, w Azyjej, w Grecyjej, jaka w tych wszytkich królestwach, które poganin krześcijanom wydarł, a wyrzuciwszy z kościołów prawdziwą chwałę Pańską, Mahometowi swemu je poświęcił.

Ziemianin

Spytać by ich, kogo by woleli: Mahometa czy papieża.

Pleban

Nic w tym nie wątpię, żeby się wiele takich nalazło, co by na Piłata wołali: Dimitte nobis Barabbam. Ale czas nam podobno w rzecz wstąpić, a okazać to już do końca, czemu się ja o Rzeczpospolitą naszę lękam.

Ziemianin

I owszem, bo tego od ciebie czekam.

Pleban

Nieprawie i to znak dobry, mój panie, na co się i Satyr skarży, żeśmy starych a chwalebnych obyczajów odstąpili, a miasto tego jęliśmy się zbytków, rozpusty, wszeteczności, łakomstwa i temu równia. O takiej odmianie, słuchaj, co mądrzy ludzie rozumieją. Wychwalić się nie może Cicero na niektórym miejscu wiersza Enniusowego, który tak się u niego czyta: Moribus antiquis stat res Romana virisque – to jest: obyczajami starymi stoi Rzeczpospolita Rzymska i mężmi – który wiersz (mówi Cicero) i krótkością, i prawdą zda się jakoby z orakulum był wyrzeczon, bo ani ludzie, gdzie by było tych obyczajów miasto nie miało, ani obyczaje, gdzie by byli tacy ludzie nie rządzili, nie mogłyby były albo założyć, albo tak długo trzymać tak wielkiej, tak świątobliwie i tak szeroko władnej Rzeczypospolitej. A przeto za pierwszych lat onych i zwyczaj ojczysty zacnych ludzi używał, i stare obyczaje a dawny porządek zachowywali poważni ludzie. Ale nasz wiek, wziąwszy Rzeczpospolitą jako malowanie napiękniejsze, jeno już prze starość nieco zeszłe, nie tylko że go tymi farbami, którymi było malowane, odnowić zaniedbał, ale i tego nie uczynił, aby był przynamniej wizerunk jego a zwierzchnie linije zachował. Abowiem co dziś mamy z onych starych obyczajów, którymi ten powiada, że Rzecz Rzymska stoi? Które w takie zaniedbanie przyszły, że nie tylko ich nie używamy, ale ani o nich wiemy. A o ludziech co mam powiedzieć? Obyczaje bowiem niedostatkiem ludzi zginęły; z którego upadku nie tylko że mamy liczbę dać, ale jako o głowę mamy się sprawować, naszymi bowiem występy, nie nieszczęściem jakim, Rzeczpospolitą słowy tylko trzymamy, ale rzeczą już stracili. Tu słyszysz, co ten mądry a w rzeczypospolitej swej godny człowiek o tej skazie obyczajów trzyma, że ludzi występne a rozpustne mężobójce prawie rzeczypospolitej zowie. A jesli Ennius prawdę powiadał, iż starymi obyczajmi Rzymska Rzecz stoi, nie omylił się i Cicero na tym, tusząc, że ten upadek starych obyczajów miał za sobą i Rzeczpospolita potargnąć, bo jeszcze za jego wieku za tym starych obyczajów wzgardzeniem przyszli w rozterk Rzymianie. W którym jako wiele ludzi między sobą potracili, strach i słychać; na koniec pod tyrana wpadli, którego potym nigdy z siebie zrzucić nie mogli, aż ona tak wielka i tak zacna Rzeczpospolita ku temu końcowi przyszła, że jej i cień nie został. Nie godzi się nam tedy tej rozpusty i tych dzisiejszych zbytków naszych lekce ważyć, a zwłaszcza wiedząc, jakich obyczajów to ludzie byli, którzy naprzód tę sławną Rzeczpospolitą założyli i długo trzymali: bo regna iisdem artibus conservantur, quibus ab initio parantur. Najduje się w rejestrach starych (iż na ten czas to samo przypomnię), wiele usłanie królewskiego łoża stało, wiele nasłanie kaftana, wiele wino, kiedy król goście miał, bo to tam przydano, wierzę, aby się wiele nie zdało – co kiedy dziś czytamy, kto jest między nami, co by się temu nie śmiał? Tak skromnie naonczas królowie polscy żyli, żeby tych czasów i podły Ziemianin wstydził się tak żyć. Cóż rozumiemy o pospolitym człowieku, kiedy tacy królowie byli? Znać, że naonczas nie w długich obiadach ani w cudzoziemskim piciu szczęścia albo mnimania swego ludzie pokładali, ale rychlej w trzeźwości a w mierze, która ludziom rycerskim jest potrzebna. Iż tedy dawnych królów żywot, a przy tym bez pochyby i poddanych mizerny się zda przeciw naszym dzisiejszym pospolitym utratom, nie masz się czemu dziwować, bo oni tym, jako skazą Rzeczypospolitej, gardzili, na co my się dziś wysadzamy. Ale w czym też oni znaczni być chcieli, tym by się nam z nimi na sztych puścić, którym probierzem ja na ten czas być nie chcę. Chwalą wszystki historyje Kuryjusza rzymskiego, który siedząc przy ognisku a rzepę sobie piekąc nie chciał ani pojźrzeć na one znamienite dary, którymi u niego Samnitowie pokój odkupić chcieli. Tożci podobno i oni naszy cni królowie czynili, a bez pochyby i poddani: w piekarniach siadali, a przedsię nieprzyjaciołom swym srodzy byli. Ale niechając starych obyczajów, których już w Polszcze nie masz, wróćmy się do dzisiejszych, dla których i ja po Ciceronie ojczyźnie swej źle tuszyć muszę. I zda mi się, że rzeczpospolita ma niejakie podobieństwo w tej mierze z ciałem człowieczym, abowiem co ludzie pospolicie mówią, iż każdy człowiek przed śmiercią się odmieni, to podobno stąd idzie, iż umysły ludzkie (jako medykowie powiadają) sequuntur temperaturam corporis, która póki w swej mierze trwa, a nie jest naruszona, póty i człowiek obyczajów zwykłych się trzyma. Ale skoro ono zjęcie i spółek wilgotności przyrodzonych, na których żywot należy, imie się dzielić i psować, tedy i obyczaje ludzkie muszą się nieco odmienić, bo jako się już rzekło, ciało a umysł mają z sobą porozumienie. Także równie i w rzeczypospolitej się dzieje: póki się ona swych praw, swych uchwał statecznie trzyma, póty i ludzie urzędu swego i powinności przestrzegają; jako namniej rzeczpospolita osłabieje, a z miejsca swego postąpi, wnet i w obyczajach odmiana będzie. Jesli karności na występne nie masz, tam bez pochyby wszeteczność i swawola panować musi; jesli urzędy i pierwsze miejsca za pieniądzmi idą, tam nie dziw, że ludzie są chciwi i łakomi, jesli ćwiczenia żadnego ludzie młodzi nie maja, tam z próznowania zbytek i utraty rostą; jesli zapłaty cnota nie ma, tam chuć ku służbie rzeczypospolitej zgasnąć musi; a na koniec, iż wszystki jednym słowem zamknę, jesli między dobrym a między złym braku nie masz, tam daleko więcej złych niźli dobrych będzie, bo z przyrodzenia wszyscyśmy ku złości skłonni, jesli nas co od niej nie pohamuje. A miałyby nas hamować prawa i ci, którzy są praw stróżmi, czego jesli nie czynią, kiedy tedy być żabom na desce, aż bocian przyleci, jako Ezop baje. Acz tak baje, że co inszy filozofowie wiele około odmiany rzeczypospolitych pisali, to jednym przykładem i krótkimi słowy zawiązał. Abowiem za niedbalstwem przełożonych roście contemptus legum, a kto pod prawem żyć nie chce, ten pod tyranem musi, bo to już ostatni munsztuk na swąwolą – inaczej nie wysiedziałby się przed nią, jako i pierwej przed Giganty, i Bóg w niebie. Złe tedy a swowolne obyczaje, jako się już nieraz rzekło, są przyczyną zginienia rzeczypospolitej. A złych obyczajów zasię przyczyna skażone nasze przyrodzenie naprzód, a potym rzeczypospolitej niedbałość, to jest przełożonych, którzy ludzi swowolnych i występnych w czas nie hamują albo i sami zły przykład z siebie dają tak w nabywaniu łakomym majętności, jako i we wszelakim inszym sposobie żywota.

Ziemianin

Ale cóż to Rzeczypospolitej szkodzić ma, żem ja albo łakomy, albo utratny? I owszem, co się utrat tycze, mnie to bardziej niż komu inszemu wadzi, a łakomy to podobno winien, żeby się rad dobrze miał.

Pleban

Kiedy by łakomy człowiek do tego kresu się brał, aby się miał dobrze, mógłby się jakokolwiek cierpieć, ale iż chciwość nie jest nasycona, i owszem, im więcej ma, tym jeszcze więcej chce, przeto trudno się tym człowiek łakomy zdobić ma, że to czyni, aby się miał dobrze, bo już ten kres dawno minął; ale jako jego chciwość nie ma ani końca, ani miary, tak i on ku dobremu mieniu nigdy nie przydzie, bo nie tego on chce, aby się miał dobrze (co na używaniu rzeczy nabytych zależy), ale żeby miał co nawięcej, a tego nigdy i sam nie używał, i drugiemu używać nie dał. I dlategoż prawdziwy ono wierszyk jest: Avarus nisi cum moritur, nihil recte facit – łakomy, powiada, chyba umierając, dobrze czyni. A Rzeczypospolitej tym łakomstwo wadzi, iż ona trwałą żadnym obyczajem być nie może, jeno gdzie cnoty a przystojeństwa ludzie się dzierżą, co wszytko łakomstwo wywraca, bo nie masz tak sprosnej niecnoty i tak szkaradnego uczynku, do którego by chciwość a łakomstwo człowieka nie przywiodło; stąd fałsze, stąd trucizny, stąd mordy, stąd zdrady nad pany własnymi i podawanie zamków i miast w ręce nieprzyjacielskie. Filip, król macedoński, kiedy mu o dziwnie twardym a niedobytym zamku powiadano, pytał, jesliby tam osieł z skrzynią złota doleźć nie mógł, dając znać, iż pieniądzmi wszytkiego zyskać może. A Jurgata, będąc więźniem w Rzymie, ująwszy sobie pierwsze pany pieniądzmi i przeprawiwszy sobie winę przez dary, puszczon był wolno, a oglądając się na Rzym, te słowa często powtarzał: "Miasto przedajne i zginienia bliskie, jesli kupca najdzie". Tymże duchem i on Pontius Samnis (którego Cicero wspomina) powiedział: "Gdzież mię to była fortuna na te czasy zachowała, kiedy Rzymianie dary brać poczęli, nie dałbych im był dłużej panować". Mogę też tu i nowo zeszłą panią naszę przypomnieć, którą chcąc hamować, aby była do Włoch nie jeździła, uczyniono było edykt, iż kto by kolwiek z nią był jechał, ten poczciwość, jesli szlachcic, a jesli chłop, tedy gardło miał stracić. Dobra to była rada, bo zatym nie miałby był pan nasz dzisiejszy takich trudności około Baru, własnej macierzyzny swej, ani około zebrania jej. Ale cóż potym? Jeno przez jednę noc ten edykt trwał. Nazajutrz zasię wołano, iż nie tylko wolno każdemu z królową jechać, ale jeszcze nadto król będzie utraty nagradzał tym, co z nią pojadą. Skądże tak prędka odmiana? Albo którym tego fortelem doszło? Trudno to wiedzieć, bo się w nocy działo, a ci też już podobno pomarli, co o tym wiedzieli. Ale to jednak królowa przed swymi, już będąc w drodze, w głos powiadała: Si voluissem, et filium mihi vendidissent. Z tych tedy przykładów obaczyć możesz, w jakim niebezpieczeństwie i ten pan, i ta rzeczpospolita jest, gdzie ludzie na pieniądze chciwi, bo u takich ani żona, ani dzieci, ani ojczyzna i Bóg podobno nie jest tak miły, jako jest złoto. A utratni by tacy wszystko chcieli być, jakom o jednym słyszał, którego gdy pytano: "Co będziesz czynił utraciwszy wszystko?" – powiedział: "Będę grał na lutni i tym się pożywię" – by, mówię, tacy wszytko byli, jeszcze bych je jako tako cierpiał. Ale owo gorszy: qui sua perdiderunt, cum deest, aliena sequuntur; nie mogą li inaczej, więc rozterki sieją, rzeczpospolitą mieszają, żeby się im też w tym rozruchu co dostało, jako więc w ogień bywa, że nie wszyscy gaszą. Taki był Katylina w Rzymie: przewieczerzawszy wszytkę majętność swą, chciał się na Rzeczpospolitą rzucić, a iż mu nie szły ciche praktyki, ujechał z Rzymu, zebrał wojsko z takichże jako i sam, na koniec zwiódł bitwę, a jako Bóg chciał, przegrał i sam na placu został, a około niego przedsię siła zacnych Rzymian tak z tej, jako i z owej strony legło. Nie tylko sobie tedy ludzie utratni szkodliwi, jakoś ty o nich powiadał, ale i rzeczypospolitej barzo wadzą, jako się z tego przykładu znaczy. Toż niebezpieczeństwo jest rzeczypospolitej od ludzi swowolnych i rozpustnych, bo oni, gardząc prawem, wzgardzają urząd i zwierzchność pańską, która jesliby im kiedy groźna była, tych dróg będą chcieć szukać, mieszając i podburzając ludzi, jakoby wszytkiego zniknąć mogli, a gdzie by im to nie szło, tedy, ojczyznę i pana zdradziwszy do nieprzyjaciela zjadą i wódzmi przeciw ojczyźnie swej będą, jakich przykładów w historyjach pełno. Do tegoż kresu i ambicyja ludzi wiedzie, bo gdzie przewieść swego praktykami nie mogą, tam się abo do gwałtu pospolicie uciekają, albo z postronnymi niejakie porozumienie i bunty miewają, co wszystko są ścieżki ku zgubie rzeczypospolitej. Mam za to, że już stąd rozumiesz, jako złe a rozpustne obyczaje rzeczypospolitej szkodzą.

Ziemianin

Rozumiem dobrze, ale słucham dalej.

Pleban

A to coć się zda, że w tej niezgodzie i rozpuście naszej pan potomka nie ma, który aczby żadnego prawa dziedzicznego do nas nie miał, wszakoż byłaby wżdy niejaka nadzieja, żebysmy się rychlej na tego zgodzili, którego ojciec, dziad i pradziad rzędem nam panowali, niż gdzie nam kogo obcego szukać przydzie?

Ziemianin

I toć niemała, i mówionoć już o tym na kilku sejmiech, ale jako naszy umieją rzeczy podać, a potym z miejsca nikam. 

Pleban

Na kogoż wotowali?

Ziemianin

Każdy na swego.

Pleban

Takżeć i naonczas będzie, jesli kiedy przyjdzie k'temu, a wie Bóg, jaka zgoda będzie; Panie Boże, chowaj nam tego pana długo! Więc patrzaj dalej, jako się droga ku złemu ściele. Opatrzyli to byli dobrze przodkowie naszy, aby tempore interregni przedsię Rzeczpospolita w porządku była; uczynili prymatem arcybiskupa gnieźnieńskiego i dali mu moc sejm składać, na którym by król miał być obieran i od niego koronowan. W jakiejże dziś cenie arcybiskup? Albo będziem li go chcieć wszyscy słuchać? – Powiadają, że jest sługa antykrystów. Boże uchowaj być mu w czym posłusznym! A jesli ten nierząd będzie, że tego staradawnego zwyczaju odstąpim (Boże daj to, abych ja skłamał), ale niżli my króla obierzem, tym ich już kilka mieć bedziem. W tym się też przypatrz naszemu nierządowi, że tak wielkie królestwo między tak wielkimi nieprzyjaciółmi siedząc hetmana nie ma; starostwo by tak długo nie wakowało. Nazbytechmy bezpieczni. A on Włoch prawdę powiedział, że sorte in Polonia vivitur; aż kiedy nagła potrzeba przyjdzie, toż go szukać będziem, a Boże daj to, bysmy go wżdy naleźli. K'temu owo zaniedbanie zamków potrzebnych, że ich nie naprawują, a dają im się walić. Nieprawie i to dobrze, bo czasu potrzeby gdzie się indziej z żoną i dziećmi ludzie uciec mają? A moglibysmy się Połockiem karać, bo ten jeno przez złe opatrzenie zginął, a Boże daj to, bysmy go tak łacno zasię dostać mogli jakosmy go stracili. Ale ja wątpię. Słuchajże mię dalej! Przychodzą mi na myśl wiersze jedne, które Cicero z jakiejści komedyjej starej przywodzi, a będą nam też służyć ku naszej rzeczy, bo o upadku rzeczypospolitej mówią. Pyta jeden: Quaeso, qui vestram rempublicam tam cito amisistis? Odpowiada drugi: Proveniebant oratores novi, stulti, adolescentuli.

Ziemianin

A nie o naszychże to poślech mówi?

Pleban

Chybabyś chciał oratores posły wykładać.

Ziemianin

A jakoż? Aza nie tak w kancelaryjej piszą: oratori nostro, posłowi naszemu?

Pleban

Prawdać, że tak piszą. Ale tu na tym miejscu (jako mniemam, że i sam wiesz) nie poseł się znaczy. A wszakże tego się z tego wiersza możem nauczyć, iż biada tej rzeczypospolitej, o którą tacy ludzie radzą, jakie tu poeta opisuje, a zwłaszcza gdzie ich jeszcze tak wiele będzie, że im będzie mógł mówić: proveniebant oratores. Jest wierszyk jeden u Homera, którego ten sens pamiętam: Źle, gdzie ich wiele rządzi; jeden król niechaj będzie! A cesarz też któryś umierając powiedział, że multitudo medicorum occidit principem. Strzeż Boże, by o naszej Rzeczypospolitej tegoż nie mówiono potym.

Ziemianin

Zgadzam się i w tym z tobą, że źle, gdzie ich wiele rządzi; lepiej by mało, a mądrych.

Pleban

A na co zezwolisz mi, co gdzieś Plato mówi, że za odmianą muzyki i rzeczpospolita odmienić się musi?

Ziemianin

Trudna to na mię.

Pleban

Na to się wszyscy filozofowie starzy zgadzali, że muzyka ma moc nad umysły ludzkimi, i między inszym ćwiczeniem, które dzieci miewały, kazano im i muzykę umieć, tak wiele dla przystojnej rozkoszy albo zabawy, jako snać więcej dla postanowienia dobrych obyczajów; i stąd wniesiona jest muzyka do kościołów i tak postanowiona, aby ludzie ku nabożeństwu pobudzała; czego tak dalece ci nowi prorocy nie baczą, którzy mniemają, że to wszytko w taniec kiedy organy słyszą – i tym kościoły porządne ludziom prostym hydzą, jakoby muzyka nic dalej się nie ściągała, jeno jako jej on był świadom, póki się był z ministra w ministra nie przewierzgnął. Mieli tedy starzy już pewne miary albo iż ich słowem rzekę, harmonije, które któremu afektowi służyły, skąd ono jest, co powiadają o Aleksandrze, że skoro usłyszał granie, porwał się od stołu do zbroje. Pitagoras także, widząc gniewliwego młodzieńca, który się gwałtem w dom do jednej białejgłowy dobywał, kazał zagrać (jako oni zwali) spondaeum i uśmierzył go, że dał pokój i szedł do domu nie uczyniwszy żadnego gwałtu. Kiedy się tedy muzyka odmieni, która jest jakoby wodzem umysłów naszych, tedy za nią i ludzkie obyczaje, a za obyczajami i prawa. I o żadną inszą przyczynę (jako w historyjach czytamy) Tymoteusza, sławnego muzyka, z Aten nie wygnano, jeno iż był jednę stunę do swego instrumentu przyczynił. Ale za naszego wieku nie jednę, ale dziewięć strun do lutnie przydano, a pieśni dzisiejsze tak daleko są rózne od Bogarodzice, jako i obyczaje od statutu. Taka tedy odmiana w muzyce czyni odmianę i w rzeczypospolitej, jesli Platonowi chcemy wierzyć, który w rzeczypospolitej swej poetów mieć nie chciał, jako tych, którzy ludzkimi afekty, gdzie chcą, władać mogą.

Ziemianin

Nie śmiem przeciw Platonowi mówić, bo to, słyszę, uczony człowiek był. Ale masz tych wróżek co więcej?

Pleban

A nie wiem, bych ci już co miał. To przypomnię, że się już mało nie wszytki królestwa obeszły tą niezgodą o wiarę i rzadkie, które by jakiej znacznej klęski nie wzięło. Naposzledziej teraz Francyja, a po niej Niderland. Boję się, aby nas też ten pożar nie doszedł, bo similes causae similes effectus przynoszą; Pana Boga by nam trzeba prosić, aby nam dał ducha swego. Dobrze, że mi przyszło na pamięć, jużem był chciał przestać; jakoż, to samo powiedziawszy, przestanę. Rozumiem temu, żeś słychał o starej jakiejści praktyce, która nieprawie dobrze tej Koronie za tych czasów naszych tuszy, ale i to masz tak pewną, jakobyś sam na to patrzał: W Poznaniu jest sala wielka biskupia; tam, niżli ją był nieboszczyk biskup Czarnkowski odnowił, byli namalowani rzędem wszyscy królowie polszczy, jakoż podobno jeszcze i dziś są. Owa po królu Zygmuncie nie zostało już miejsca inszym królom, jeno jednemu. Tam kiedy przyszło malować dzisiejszego też pana na tym miejscu, które, jakom powiedział, już jeno jedno było zostało, przypatrując się naleziono nad nim pismo na wapnie żelazem albo nożem wykreślone tymi słowy: hic regnum mutabitur. Tego nie wiedzieć, kto to pisał i jako tam dolazł, bo pod samym stropem. Może być, że ten, ktokolwiek był, stąd wziął naprzód wróżkę, iż to już jeno jednemu królowi miejsce zostało, a może też być, że jakim inszym duchem, którego my nie wiemy. Jakokolwiek, rzecz pewna, że to tam było napisano; ważno li to ma być albo nieważno, nie śmiem się na żadną stronę skłonić. Ale jednak może uść między insze wróżki, jako i drugie, a Pan Bóg mocen wszystko w dobre obrócić. To, com rozumiał o Rzeczypospolitej naszej i przecz się o nię boję, wszytkom powiedział. Po prawdzie trzeba było lepiej na to rozmyślić i inszym porządkiem podobno mówić, ale wedle czasu nie mogło być inaczej, a też z tym nie pójdę do drukarnie.

Ziemianin

Toś już powiedział i wywiódł, żesmy Polacy we złej toni; powiedzże mi, już li mamy do końca o sobie zwatpić czy jest jeszcze jaka nadzieja?

Pleban

Jesli Boga naprzód nie będzie, a postanowienia lepszego, prózno się czego dobrego spodziewać.

Ziemianin

To by o tym mówić, jakoby temu upadkowi zabiegać.

Pleban

Aza nie o tym na sejmiech radzą?

Ziemianin

I owszem, o tym, jeno iż nam i podatku pilno.

Pleban

I za ten podatek, widzę, niewiele sprawili; z Polski konie i pieniądze wynieśli, a Litwę ogłodzili.

Ziemianin

Owa nie umiesz, jeno ganić, co jest łacno; ale ukazać drogę, jakoby to naprawić, to by mądrego rzecz.

Pleban

Przetoż się ja tego zbraniam, abych o tym nie mówił, iż wiem, że od mądrych daleko. Ale jednak czasu swego powiem ja przedsię, co rozumiem. Bo teraz zda mi się, że i jam się namówił, i tyś się nasłuchał. 

Ziemianin

Przedstawam na twym zdaniu i kiedykolwiek będziesz chciał o tym mówić, jako obiecujesz, będę cię zawżdy rad słuchał.


0	Siła sobie ludzie mądrzy dawnego wieku, moi łaskawi panowie, głowy utroskali, chcąc to światu wywieść, że przygody, nieszczęście i smętki wszelakie mogą człowiekowi nie być ciężkie ani silne, ale temu wszystkiemu rozum dobrze zdołać i wytrzymać może. I mieli po sobie wywody wielkie i ważne, jako się onym zdało, ale jako sama rzecz okazuje, nie barzo potężne. Bo nie tylko tego w ludzi wmówić nie mogli, ale i między samymi rzadki, który by to był na sobie przełomił, żeby był w tej mierze według nauki swej się zachował. Tak podobno wszytko łatwiej słowy wyrzec niżli rzeczą samą wypełnić. I nie masz się zaprawdę czemu dziwować, że mądre i szerokie wywody smętku i żałości ludzkiej pohamować nie mogą, bo trudno jest z przyrodzeniem walczyć, a serce człowiecze nie jest kamienne ani żelazne, jakiego żadna troska i żaden żal nie ruszy, ale z tejże krwie, co sam człowiek, i z tegoż ciała stworzone, które jako radość i pociechę swoję czuje, tak z nieszczęścia i z przygody frasować się musi. Doświadczamy tego sami na sobie, daj Boże, aby nie tak często, ale zaiste, doświadczamy.
A my więc teraz za tym niefortunnym teraźniejszym przypadkiem naszym czujemy, co to jest żałość. Abowiem straciliśmy w domu swoim tego, jakiego drugiego (prawda się znać musi) nie mamy. A straciliśmy nie tak brata jako właśniej ojca. Bo po zeszciu rodziców naszych, mając on nie tylko laty, ale i rozumem przed inszą bracią, wszystki trudności nasze spólne, które więc po zmarłym ojcu na dzieci pospolicie przypadają, wziął był na swoję pieczą i tak się z nimi sprawował, żesmy za pilnością jego żadnego uszczerbku w sprawiedliwości swej nie wzięli. A za cosmy mu i dziś wielce powinni, nie tylko nam chudobę nasze w cale zachował, ale i przyjaźń sąsiedzką, bosmy do tej doby, z czego Panu Bogu bądź chwała, ani przysięgi żadnej, ani zaszcia żadnego z nikim nie mieli. Co wszystko Bogu naprzód, a potym jego obmyślawaniu i przestrodze przypisać musimy. A nie tylkoć w młodszych leciech i w niebytności drugich nam był radzien i pomocen, ale przez wszystek wiek swój jako brat prawdziwy trudności naszych wszelakich przestrzegał i bronił. A ta więc jego godność, którą go był Bóg opatrzyć raczył, nie była tak okresona abo wąska, żeby się tylko w domu jego samym zawierać miała, ale siła obcych ludzi, siła wdów i sirot ubogich rady jego używało, której on nie funtem iście, że tak mam rzec, ani łokciem przedawał, ale i darmo, i hojnie wszytkim potrzebnym użyczał, i tak wiernie, że na radzie jego żaden się nigdy nie omylił. Słusznie tedy prze śmierć jego dziś na sobie ten ubiór nosimy i na sercu żal wielki mamy, z któregosmy i obronę doma, i między ludźmi dobrą sławę mieli.
Ale nam podobno teraz więcej trzeba na taką rzecz się zdobywać, która by żałość nasze rychlej leczyć, jesliby to można rzecz była, niżli jątrzyć i szerzyć mogła. Jakoż nie po mału się stąd cieszymy, że przy tej ostatniej posłudze brata naszego W.M. tak wiele i tak zacnych osób widzimy. Bo nie leda to znak jest łaski W.M. przeciwko niemu. Kiedy byście W.M. komu żywemu tę uczciwość czynili, mogłoby się jakokolwiek zdać, że to w nadzieję przypodobania jakiego abo więc i oddania czynicie. Ale czyniąc tu umarłemu k'woli, który tego oddać już nie może, żadnej wątpliwości w tym nie mamy, że to W.M. z uprzejmej i prawej chęci przeciwko niemu czynicie, dając to nie tylko nam, braciej i powinowatym jego, znać, ale wszystkim ludziom wobec, że uczciwe zachowanie brata naszego nie umarło z nim pospołu, ale żywie w sercach W.M. cnotliwych ludzi. A toć jest on owoc wiary, cnoty i godności jego, z którego my, powinowaci, cieszyć się nie po mału mamy, a potomstwo jego i przykład brać może, aby, ojcowskim strychem się sprawując, do tegoż zachowania i do tejże dobrej sławy przyść kiedy mogli. Za tak wielką tedy łaskę, którą W.M. temu zmarłemu ciału okazać raczyli, W.M. panom swym wielce dziękujemy, prosząc Pana Boga, aby on sam za nas, którzy tego tak dalece odsłużyć nie możem, W.M. to hojnie płacić i nagradzać raczył. Tego zaprawdę i sobie, i tym ubogim sirotom, także i tej uczciwej a stroskanej małżonce jego życzymy i prosimy, aby oni tej łaski W.M., której ojciec ich po W.M. nie tylko za żywota, ale i po śmierci doznawał, mogli być też uczesniki. A oni za powodem nas też starszych starać się pospołu z nami będą, jakobysmy łaskę W.M. sobie zasługowali - Panie Boże, daj tylko, aby w potrzebach pocieszniejszych niżli ta jest.

0	Jako wszystkie niemal insze narody baśniami więcej niźli czym pewnym początków swych dowodzą, tak i polski naród przodków swoich do tej doby nie jest pewien. Bo puściwszy na stronę Noego i owe wszystkie genealogije, przez które naród słowieński niedrożnie i niepodobnie wiodą - ten Czech z Lechem bratem, które nam i Czechom już za napewniejsze przodki kronikarze naszy podawają, ciągną za sobą jeszcze nieco wątpliwości, że potomkowie nie owszejki się do przodków swych znać mogą. Naprzód, u żadnego historyka, którzykolwiek naród słowieński wspominają (prócz tych, mówię, co od naszych brać mogli), nie najdują się ci dwa wodzowie słowieńscy, Lech z Czechem. A nie tylko historykowie cudzoziemscy ich nie wspominają, ale ani Kadłubski, który Polakiem będąc polską kronikę pisał, w swej historyjej żadnej o nich, ile pomnieć mogę, wzmianki nie czyni. Potym, którzykolwiek tego Lecha z Czechem na nogi stawiają, tak niedowodnie tego swego mniemania popierają, że i synów ich albo potomka jakiegokolwiek właśnie mianować nie umieją, i o sprawach ich tak głucho piszą, że w tej rzeczy niewiadomość tylko swoję a bezpieczność pisania samę okazują. Mimo to wszytko nie baczą się w tym, że kto chce twierdzić, iż te dwa narody od Czecha i Lecha dopiero w tych krajach imiona swoje wzięły - ten (mówię) winien też to oznajmić, jako je przed tym, niż w te kraje przyszli, zwano, ponieważ każdy naród słowieński swoim własnym przezwiskiem zawżdy był mianowan; jako to: Bulgarowie, Serbi, Słowacy i wiele inszych, które historycy zarazem za ich przyszciem ich własnymi imiony zową. Czego iż oni nie ukazują, nie wiem, jaka im i w ostatku wiara ma być dana? Bo to nie jest podobno, aby te dwa tak wielkie narody, które dwoje królestwo założyły, będąc zwłaszcza w te kraje przychodniami, nie miały mieć własnego swego imienia do tego czasu, aż kiedy się im dopiero ten Czech z Lechem zjawił. A zjawił się w tych krajach dopiero i pod ten czas, kiedy nowo te kraje nowe osiadali i na mieszkanie się sobili. Bo chociaby kto rzekł, że to byli Słowacy, tedy to nie może stać. Bo Słowacy przeszli przez Dunaj i nad Morzem Weneckim usiedli, gdzie i dziś siedzą, i od nichże ziemię tamtę Sławoniją zową. A iż tak Polacy, jako i Czechowic, Ruś k'temu i Moskwa, i wiele inszych narody słowieńskimi się mianują, to stąd przyszło, że historykowie z tego narodu ludzi najpierwej Słowaki poznali i światu jakoby oznajmili. Przetóż, którzykolwiek jedno tymże językiem mówili, za Słowaki je mieli i to jakoby powszechne imię wszytkim tego języka narodom dali. Ale na nowotku, jako Czechowie, Ruś, Bulgarowie, Serbi abo Sorabi tak i Słowacy, acz tegoż języka, ale rózny i osobny naród był, który, jakom wysszej powiedział, przeprowadził się przez Dunaj i w Illiryku osiadł. Czechowie tedy i Polacy nie byli prawymi Słowaki nigdy, żeby z tego narodu mieli się w Czechy i w Lachy przekrzcić. Bo co niektórzy twierdzą, żeby Czech i Lech z słowieńskiej ziemie albo, jako oni zową, z Kroacyjej wyszedł, to jest baśń, bo z tych tu północnych krajów i sami Słowacy tam przyszli, jako z prawdziwych historyj się znaczy. Ani to jest podobieństwo, aby w tak małej ziemicy tak wiele się ludzi spostrzec miało, jako to są te dwa narody. A Rusi, tak ludnemu narodowi, i owym, co nad Gdańskim Morzem mieszkali, co rzeczem? Czyli też i ci z Kroacyjej poszli? Podobniejsza rzecz daleko, że z tej tu wielkości tamta garść ludzi, iż tak mam rzec, wyszła. Jako tedy przodkowie naszy nie z Sławonijej wyszli, tak ani Słowaki byli; a jesli nie byli Słowaki, a tych imion dzisiejszych od Czecha i Lecha dopiero dostali, musieli jakiekolwiek imię przedsię mieć, jako je z staradawna zwano. Około Lachów w starych historyjach nic się nie najduje. Ale jako Czechowie nie od Czecha podobno idą, tego niedawnego zwłaszcza, tak i Lachowie podobno skądinąd rychlej to przezwisko odnieśli niżli od tego istego Lecha, brata Czechowego. Domacać się w tej mierze prawdy, nie mając zwłaszcza pisma przed sobą żadnego, trudna rzecz jest. Czecha każdy słowieński naród Czechem zowie; Polaka Lachem tylko sama Ruś mianuje. Czy to jest jakoby ucinek całego słowa "Polak" z przewróceniem ostatniej litery cienkiej w swoją hrubą? Czyli nas od wiary latskiej, to jest łacińskiej (bo sami są greckiej), Lachy zową, a to wedle etymologijej, bo jako od czeskiej Czech, od włoskiej Włoch, tak od latskiej wiary Lach wiedzion być może za tą tych dwu liter, którą między sobą mają, bliskością: s albo ts, a z greckim x a naszym ch? czyli też podobno jako Czech od wieku Czechem, tak i Lach zawżdy był zwany Lachem, które imię, chociasmy je my, a za nami wszytki skoro narody, nowym imieniem, to jest Polakiem, jakoby zatłumili, Ruś przedsię sama zatrzymała i nie Polaki nas, ale Lachy po staremu po dziś dzień jeszcze zowie? Czyli jako Grekowie wszytki narody na zachód słońca mieszkające Latinos zową, tak też Ruś istym przykładem nas także Włachami (którym słowem nas i Grekowie zową), odjąwszy pierwszą literę, Lachami przezywają? Prokop Cezaryński, zacny historyk, o Kaukazie i o granicach iberskich mówiąc: "Tu (powiada) między inszymi narody Alani i Abazgi mieszkają, i Cekki, i Hunni, które i Saberi zową". Z tych słów mógłby się kto podobno domyslać, że Czechowie naszy od tamtych Cekków idą, zwłaszcza że te wszytki narody, które on tu na tym miejscu mianuje, przyszły potym do Europy i około Dunaja miejsca posiedli; żeby się też z nimi i ci Cekkowie ruszyli i w Niemczech zasiedli. Ale prze wielkość słowieńskiego narodu nie śmiałbych ja tego twierdzić, aby wszyscy z tego źrzódła iść mieli; chybaby i Alani, i Abazgi tegoż języka byli, bo Hunni inszy są. Przyszcie tych wszytkich narodów, które się tu mianują, do Dunaja część, drudzy ku zachodu. Wątpić w tym nie trzeba, że jeśli nas z staradawna Lachy nie zwano, tedysmy przedsię na to miejsce przezwisko jakie insze mieć musieli, abosmy jeden naród z Czechy byli, a za czasem się roztargnęli. Bo to imię "Polak" nowe jest i tu dopiero w tych krajach urosło od pola bez chyby względem inszych, którzy albo przy lesiech, albo przy górach, albo przy nizinach lubo dolech mieszkają i od tych miejsc imiona niosą. A choćci u mnie niemałe podobieństwo do prawdy się zda, że i Czechy zawżdy Czechami zwano, i polski naród Lachy jeszcze z przodku się nazywał, wszakże mogło też to być, że oni, imię swe dawne, jesli które insze nad Lacha mieli, straciwszy, od Lecha potym jakiego już w tych krajach Lachy się nazwali. Bo nie darmo przedsię w historyjach naszych Leszkami się kilka książąt nazywało, jakoby to od wielkiego jakiegoś Lacha mniejszy Laszkowie za czasem się pokazali i przodka swego imię jakoby wskrzesili.

0	Kamień by był, nie człowiek, kto by w twej żałości
Chciał użyć przeciw tobie, hrabia, tej srogości,
By miał nagle hamować płacz twój sprawiedliwy,
Któryś ty ojcu winien jako syn cnotliwy.

Bo by-ć jedno był ojcem, choć nie tak łaskawym,
Jednak, abyś okazał, żeś człowiekiem prawym,
Musiałby go żałować; bo krew przyrodzona
Nie może być w oboim szczęściu potajona.

Cóż kiedy wspomnisz, jakieć dawał wychowanie,
Jaką pilność, jakie miał o tobie staranie
Śląc cię na rozmaite wielkich królów dwory,
Abyś wybierał z ludzkich obyczajów wzory!

Aza z serca nie westchniesz, a skargą płaczliwą
Żałować się nie będziesz na śmierć zazdrościwą,
Która cię z tak łaskawym ojcem rozdzieliła,
A zbawiwszy wesela, smutkiem obciężyła?

Lecz jesli cię dobrze znam, nie tylko swej szkody,
Ale snać więcej spólnej żałujesz przygody;
Abowiem kto nie baczy, jako tej krainie
Wiele z śmiercią człowieka tak godnego ginie?

Czujnym stróżem był zawsze Pospolitej Rzeczy,
Jej pożytek przed swoim miał na dobrej pieczy;
Jego dzielność i sprawa znaczna była w boju;
Znaczny jego porządek i rozum w pokoju.

Bił Tatary w Podolu i Turki waleczne;
W Moskwie znaki zostawił swego męstwa wieczne.
Równym pocztem wielki lud wołoski poraził;
Nieprzyjacielom serce i na potym skaził.

A nie tylko był godzien tej sławnej Koronie,
Dobrze sobie poczynał i w dalekiej stronie:
Świadome tego brzegi hiszpańskiego morza,
Gdzie jasna ciemnej nocy ustępuje zorza.

A ten umysł, który w nim to wszytko sprawował,
Tak się był dobrze cnotą zewsząd obwarował,
Że go żadna fortuna nigdy nie pożyła,
Bądź łaskawie, bądź mu się inaczej stawiła.

Za cześć więcej niż lekkość poczytał to sobie
Ludzkość wszelką okazać naliższej osobie;
Harda myśl niech, jako chce, z fortuną się zbraci,
Z nienawiścią nie zrówna i na koniec straci.

Sprawiedliwość i prawdę jako żyw miłował
I nieprzyjacielowi wiarę rad zachował;
W przyjaźni raz zaczętej zawżdy trwał statecznie;
Na to każdy nie myśląc mógł kazać bezpiecznie.

Przy takich cnotach wielka w rzeczach biegłość była,
Która go w jego stanie tym barziej zdobiła,
Że co w głowie miał, to mógł i wymówić snadnie;
Nie każdemu to dwoje za razem przypadnie.

Ale śmierć nieużyta krom wszelkiej litości
Nie folguje ni cnocie, ni żadnej godności;
Wzięła nam męża tego, który przez swe cnoty
Mógł był jeszcze przywrócić on dawny wiek złoty.

Słusznie tedy żałujesz; a byś jeszcze k'temu
Swym płaczem mógł go wrócić k żywotu pierwszemu,
Radziłbych, żebyś płakał i we dnie, i w nocy,
Ażby go zasię wyjął srogiej śmierci z mocy.

Ale jesli twoje łzy jemu nie pomogą,
A tobie nie po mału nadto szkodzić mogą,
Raczej frasunk i troski porzuć teraźniejsze,
A chowaj się na czasy, hrabia, fortunniejsze!

Na cię wszyscy w tej spólnej przygodzie patrzamy
I tę ufność o tobie niewątpliwą mamy,
Że nie będziesz chciał wydać ojca tak zacnego,
A nam szkody nagrodzisz nieszczęścia srogiego.

Prózno się ma przeciwić człowiek Pańskiej woli,
Lepiej skromnie wycierpieć, chocia w sercu boli;
Co Bóg przejźrzał, to się już nigdy nie odmieni,
By kto dobrze swym płaczem ruszył i kamieni.

W tym żadnego wątpienia mieć nam nie potrzeba,
Że ten człowiek prze cnotę dostał się do nieba,
Gdzie między bogi siedząc, wiecznie się raduje,
A żadnej przeciwności więcej nie poczuje.

Śmiertelne jego ciało odpoczywa w grobie,
Ale sława, którą on zostawił po sobie,
Śmierci nie zna i będzie w uszach ludzkich brzmiała,
Póki cnota u dobrych miejsce będzie miała.

Tak o nim, hrabia, trzymaj, a chciej płacz hamować:
W przygodzie trzeba serce stałe pokazować;
A jako cię twe szczęście nigdy nie uwiodło,
Okaż to, że cię także nieszczęście nie zbodło.

Żywota żadnemu z nas na wieki nie dano,
Ale go tym sposobem używać kazano,
Aby go człowiek gotów zawżdy był położyć;
Kiedy przydą te wieca, trudno rok odłożyć.

Czego nie czynił Orfeus, aby jego żona
Mogła była z rąk wyniść srogiego Plutona?
Szedł za nią i do piekła, gdzie trwa noc na wieki,
Nie bał się Gerberowej trojakiej paszczeki.

Dusze nagie jego stron żałosnych słuchały;
Piekielne jędze dobrze że z nim nie płakały;
I kamień stał, i koło, stały rzeczne brody,
Wtenczas głodny Tantalus załapił kęs wody.

Owa tak długo śpiewał muzyk on ubogi,
Że musiał mieć na koniec po swej myśli bogi;
Idzie nie patrząc nazad, a tuż po nim żona,
Bo mu ją tym sposobem dała Persefona.

A gdy już był u wierzchu, gdzie naprzykrsza skała,
Jął sobą trwożyć, by mu jako nie ustała;
Jednym razem miłość mu baczenie odjęła,
Stanął i obejźrzał się; pani w tym zniknęła.

Więc dopiero chce gonić, a ona nieboga:
"Cóżeś i mnie, i sobie uczynił, prze Boga?
Nieszczęśliwyś ty i ja, biedna białagłowa!"
Ostatniego nieborak nie dosłyszał słowa.

I chciał się znowu przewieźć, ale Charon srogi
Na prośbę nic nie dbając bronił gwałtem drogi:
"Już nazad nie chodź, Orfeu, nie umiałeś chować,
Żeś się sam wrócił, możesz Bogu podziękować".

Cały tydzień nieborak tam na brzegu siedział,
A o żadnym pokarmie i o śnie nie wiedział:
Troska i płacz serdeczny jego karmie były,
Po tej szkodzie już nigdy świat mu nie był miły,

Lecz ja nie wiem, przecz na tę śmierć tak narzekamy,
Gdyż jednak nic na ziemi wiecznego nie znamy;
Bo na koniec i państwa szerokie ustają,
A znamienite miasta z gruntu upadają.

Gdzie dziś bogata Troja? Gdzie mocne Myceny?
Gdzie Kartago i Korynt? Gdzie sławne Ateny?
Gdzie się ona gwałtowna rzymska moc podziała?
Wszytko śmierć niecierpliwa z ziemią porównała.

A jesli i ta światłość tak pięknego słońca,
I ten okrąg niebieski czeka swego końca:
Zaby się człowiek mniemał godniejszym żywota
Którego ulepiono, nie wiem jako, z błota?

Co niesie przyrodzenie, zbraniać się nie godzi:
Człowiek, aby raz umarł, z tym się na świat rodzi;
A jesli jeszcze k'temu śmierć na czas trafiła,
Rychlej dobre niźli złe słowo zasłużyła.

Czego nie dostawało, hrabia, ojcu twemu
Ku szczęściu (jeśli tu jest które) nawysszemu?
Urodził się w Tarnowskim zasłużonym domu;
W zachowaniu nie dał się uprzedzić nikomu.

Znaczne posługi czynił Rzeczypospolitej;
Z cnotliwych spraw swych dostał sławy znamienitej;
Był wziętym u wszech ludzi, niósł pierwsze urzędy,
A według przystojeństwa zachował się wszędy.

W tej sławie i mniemaniu przyszedł ku starości,
Którą on snadnie nosił krom żadnej przykrości;
Na koniec, pełen wieku i przystojnej chwały,
Sam się prawie położył jako kłos dostały.

A tak możesz nie płakać ojcowskiej przygody,
Bo taka śmierć nie niesie z sobą żadnej szkody;
A kiedy by umarli z nami mówić chcieli,
Tak bysmy go, do ciebie mówiąc, usłyszeli:

"Synu, nie wiem, przecz płaczesz; mnie się dobrze dzieje;
Prózenem i bojaźni, i wszelkiej nadzieje;
Przebyłem, jako ma być, niebezpieczne wody.
Uszedłem srogich wiatrów i złej niepogody.

Teraz w porcie bezpiecznym siedzę bez kłopota,
Dostałem za doczesny wiecznego żywota;
Nie utrapi mię starość ni przykre niemocy;
Śmierć okrutna nade mną dalej nie ma mocy.

Człowiek na świecie mieszka jako wywołany,
A nie ma tu na ziemi żadnej pewnej ściany;
W niebie jego ojczyzna; szczęśliwy to będzie,
Kto tam po tym pielgrzymstwie kiedyżkolwiek siędzie.

Ale w tej mierze, synu, nic na samej chuci,
Jesli się kto do tego sam prawie nie rzuci;
Trzeba wzgardzić rozkoszy, nie dbać o pieniądze,
Porzucić prózne myśli, mieć na wodzy żądze.

Trzeba pracą wycierpieć, niewczas podejmować,
Prze ojczyznę na koniec krwie swej nie żałować.
Tak do nieba przychodzą; k temu, synu miły,
Obróć wszytko staranie i twe wszytki siły.

O mię się już nie staraj, folguj zdrowiu swemu;
Mnieś już dosyć uczynił, nie tylko żywemu,
Ale i zmarłym kościom, które chuć twą czują,
A za to niechaj cię Bóg i ludzie miłują!"

Ta jest myśl ojca twego, jesli o czym myśli
Patrząc na szczerą istność Wiekuistej Myśli;
I ty nie płacz, twój smutek Bóg zinąd nagrodzi:
Po niepogodnej zimie piękna wiosna chodzi.

0	Broda mój rym! Apollo, chocia nie masz brody,
Rymu brodzie nie zajźrzy! A byś wiecznie młody
Nie chciał być, godna by ta broda twojej twarzy,
Rymu zaiste godna, który, proszę, zdarzy!
Wierzęć ja, że w tej gęstwie zacnych bród niemało
Będzie sobie mym rymem chłubę czynić chciało,
Mówiąc (będzieli zwłaszcza po temu uroda):
Jaciem ona sławnego pisoryma broda.
Ale to w czas ode mnie wiedzcie, że z tą brodą
Żadna śmiertelna broda nie zrówna urodą.
Broda to nie człowiecza – coś na kozła więcej
Poszła – ale do rzeczy przystąpmy co pręcej.
Wizerunk widomego świata niewidomy
Jest nad przeźroczystemi niebieskimi domy,
Gdzie formy doskonałe wszytkich rzeczy wiszą,
Wedle których Bóg stworzył tę machinę niższą.
Tam od początku wieku ta broda mieszkała
I kształt na wszytki brody potomnie wydała,
Raz tak u gęby wisząc jako wałkownica,
Drugi raz przykrojona jako prochownica,
Dziś nożycom podobna, jutro końskiej kosie,
Czasem tak rzadka, żeby mógł liczyć po włosie,
Jako kędy grad przejdzie; czasem wygolona
Wkoło gęby, a z brzegów w cerkiel nastrzępiona.
Tak odmienna, tak mnożna między wieczystemi
Wisiała na powietrzu sny Platonowemi.
O brodo starożytna, nieobjęte brzemię,
Jakoś z nieba zleciała na tę niską ziemię?
I w niebie najdzie zazdrość, najdzie gniew i zwadę;
Broda do wąsa, swego sąsiada, tę wadę
Najdowała, że przed nią wyssze miejsce bierze,
A co gorzej, gdy* pije, on sie w czaszy pierze,
A onej sie, niebodze, więcej nie dostanie,
Jeno co z wąsa na nię mokrego ukanie.
Stąd waśń poszła i swary, stąd skargi i zwody,
Że wąs nigdy nie mógł mieć przyjaciela z brody,
By sie był jej i mostem kładł; bojąc sie tedy,
Aby go w czym z tej waśni nie podeszła kiedy,
Umyślił ją uprzedzić, a długo myśliwszy,
Ten mu sie fortel ze wszech zdał naosobliwszy.
Jest na niebie (kto świadom) barwierz, był przed laty
Podczaszym u Jowisza, teraz więc kosmaty
Już nie wino, ale ług cadzi ku potrzebie
Nie tylko Jowiszowej, ale co ich w niebie.
Wodnikiem go tam zowią, że mieszka przy wodzie,
Ten, jako inszym bogom, tak służył i brodzie,
Co śrzoda, co sobota z ługiem przychadzając,
A wiechę nakurzoną z brudu wymywając.
Tego sobie wąs obrał, któremu objawił
Myśli swoje, a temi słowy k niemu prawił:
O Barwierzu niebieski, Wodolejca sławny,
Tobie nie jest tajemny mój z brodą swar dawny;
Teraz do tego przyszło, że albo jej w niebie,
Albo mnie być, co w prawdzie w ręku jest u ciebie.
Bo jako błotne żaby bociana sie boją,
Jako szczurkowie kota, tak przed brzytwą twoją
Wszytki włosy drżeć muszą. Okaż moc swej broni,
A przyjaciela swego ratuj we złej toni,
Pewien wdzięcznego serca, póki wąsa w niebie,
Tylko mi chciej dopomóc w dzisiejszej potrzebie.
Tuszę, pomnisz, jakom ja w twej pierwszej młodości
Twarzy twojej folgował, abyś był miłości 
Co nadłużej mógł zażyć; a ta wszetecznica
Natenczas rumianego uszanować lica
Twojego nie umiała, ale sie rzuciła
Przed czasem na twarz twoję, czym cię ohydziła
Jowiszowi, żeś musiał ustąpić z łożnice;
Ty wiesz, jakiejjeś użył natenczas tesknice.
Teraz masz czas zarazem i chęć życzliwemu,
I nieprzyjacielowi niechęć oddać swemu.
W czym obojgu kto czułym nie jest, z każdej strony
Krzywdzie podległ, u obcych i u swych wzgardzony.
Tu wąs przestał, a Wodnik tak mu odpowiedział:
Owa i ty sie przed tą panią nie wysiedział,
Wąsie, dobry mój druhu, ale bądź cierpliwy,
A niech nigdy u ciebie nie będę prawdziwy,
Jesli na brodzie takiej nie wyprawię sztuki,
Że na wieki poniesie pamięć mojej ruki.
Nie brzytwą ci ja na nię pójdę, nie żelazem,
Mam coś osobliwszego, co tak lekkim razem
Brodę z miejsca wysadzi, że ani poczuje,
Aż kiedy sie już z nieba zlecieć nagotuje,
Wtenczas więc wara wąsa, bo niskąd tak snadnie,
Jako z złego sąsiada szkoda nie przypadnie.

0	Czarnkowski, biskup poznański, będąc podagrą barzo udręczony, zwykł był częstokroć przed wielkim bólem te słowa mówić: "Prze Bóg, dobij kto, odpuszczę". Trafiło się, iż leżąc w tejże chorobie, nie był nikt inszy przy nim, jeno Tatarzyn Kamarady, sługa jego. Ten pomniąc, co więc pan mówił, ofiarował mu się z posługą swą: "Panie – powiada – daj ty mnie bachmata, a każ mię wolno do hordy przepuścić, a ja ciebie zareżę, jako prosisz". Biskup obaczył się, że z tym źle żartować: "Dobrze – powiada – Kamarady, ale każ tu komu pierwej do mnie, że mu rozkażę, aby cię po mej śmierci dobrze odprawiono i wolno puszczono". Wyszedł Tatarzyn i zawołał kilku sług do pana. Pan, ujźrzawszy sługi, dopiero z onego przestrachu otrzeźwiał i kazał Tatarzyna do wieże wsadzić, a sam potym był ostrożniejszy.

0	Kanclerz jeden koronny częstokroć zwykł to był mawiać: "Z każdym się zgodzę, jedno z łakomym nic, bo on chce, a ja też chcę".

0	Tenże, upoiwszy małmazyją jednego kanonika sędomierskiego, kiedy mu powiedziano nazajutrz, że umarł, nic inszego na to nie powiedział, jeno to, iż mu był jeszcze jednej nie spełnił.

0	Spytek Jordan, kasztelan krakowski, mówiąc w radzie o doległościach, które wysokie urzędy za sobą niosą, też to powiedział: "Co sobie Spytek nagotuje, to mu pan krakowski zje".


0	Polak jeden, jechawszy na naukę do Włoch, nie był tam, jeno przez lato, a na zimę przyjechał zaś do domu. Kiedy go ojciec pytał, czemu tak rychło przyjechał, powiedział: "Że mię tam przez wszytko lato trawą karmiono, tak żem się bał, żeby mi zimie siana nie dawano".]

0	Król Zygmunt miał ten obyczaj, że zawżdy umywając się dawał pierścienie z palców trzymać tym czasem któremukolwiek dworzaninowi. Trafiło się raz, że siadając już za stół, przepomniał ich u tego, komu je był podał, a ten też nie przypomniał. W rok potym, zdejmując także pierścienie z palców przed wodą, sięgnął tenże po nie, któremu je też był przedtym dał. Król ręki umknął mówiąc: "Wróćcie mi one pierwej, com wam był tak rok dał trzymać".

0	Stańczyk powiadał, że nie masz więtszych łgarzów w Polszcze, jeno arcybiskup Gamrat a Maciejowski, biskup krakowski, bo ów powiadał: "Wszytko wiem" – a nie wiedział nic; ten zaś mówił rad : "Wierę, nie wiem" – a wszytko wiedział.

0	Ziemianin jeden w Polszcze, ożeniwszy się, w kilka niedziel zastał, a żona leży w połogu. I pocznie okna, co były zasłonione, oddzierać i frasować się. A żona leżąc: "Nie frasuj się – powiada – nie frasuj, nie twojeć".

0	Ciecierski, w radomskiej ziemi, usłyszawszy żaka pod oknem, który, wywróciwszy niebacznie słowa, tak śpiewał: "Jezus Judasza przedał", etc. – "Dobrze tak – powiada – bo go on też był przedtym przedał".

0	Siemieński, w radomskiej ziemi, mieszkając w mili od klasztora albo bliżej sieciechowskiego, iż to ludzie nań wiedzieli, że około żony był niejako zelozus, przy biesiadzie u niego w domu umyślnie wzmiankę około wtargnienia Tatarów uczyniono. Tam, gdy każdy swe widzenie jako w takiej trwodze powiadał, gdzie by się z żoną i dziećmi udać, pytali Siemieńskiego: "A ty gdzie z swoją?" Drugi siedząc podle niego: "Nie wiem gdzie indziej, jeno do klasztora". A Siemiński zatym: "A wie go dyjabeł, komu by się pierwszej bronić, czy Tatarom od muru, czy mnichom od żony".

0	
Rzecz niezwykłą uszom waszym powiem; rozumiem temu, że mię nie wszyscy radzi słuchać będą. Ale kiedy ja prawdę powiem, niechaj mię każdy, jako chce, sądzi. Tę nadzieję mam, że ludzi baczne, którzy przystojność a sromotę rozeznać mogą, po sobie mieć będę. Zaprawdę zbytku żadnego chwalić nie mogę, ale to nacięższa bywa, kiedy ludzie jawną lekkość cudnymi słowy zdobią, za co by się sprawnie wstydać mieli, to sobie nie tylko za kochanie, ale i za chęć poczytają. A puściwszy na stronę wiele innych rzeczy, jesli co pod słońcem tak sprosnego naleziono być może, jako jest pijaństwo, w którym człowiek i Boga, i ludzi, i powinności swej, na ostatek i sam siebie zapomnieć musi. A wżdy to ludzie tak sobie cukrować umieją, iż żadna biesiada, żadna krotochwila bez pijaństwa być nie może; tym zachowania szukać, tym się ludziom podobać chcą. Taki każdy przyrodzeniu swemu jawną niechuć okazuje a prawie znać dawa, że mu to niewdzięczno, że go Bóg człowiekiem, a nie inszą bestyją stworzył. Bo jesli wdzięczen tego i człowiek się rad widzi - czemu rozum, którym od innych źwierząt jest rózny, dobrowolnie swym pijaństwie tłumi? Czemu dowcip a baczenie, co nad inne bestyje ma, swym obżarstwem tak nikczemnie traci? Nie trzeba mi na szaleństwo ich dowodów wiele; niechaj sami powiedzą, jesli wszystko pomnią co się wczora działo. I naleźli sobie wymówkę, kiedy już co zbroją, że się pod pijany wieczór zstało. Tymeś wietszej kaźni godzien, żeś i bliźniego obraził, i k'temu, żeś się upił. Czynią wiele przykrości ludziom spokojnym szaleni którzy albo prze ciężką niemoc, albo prze jakie frasunki rozumu pozbyli; ale to od nich przedsię skromnie ludzie przyjmują, a snać ich więcej bliźniego przygoda niźli swoja własna krzywda boli. Ale pijany żadnej w tej mierze wymówki słusznej nie ma ani mieć może, bo go o szaleństwo żadna przyczyna postronna, żadna przygoda abo kaźń Pańska, ale jego własna chuć, jego wola sama a zły nałóg przyprawuje. Kto by mógł wyliczyć, jako wiele zwad, jako wiele morderstwa i innych wiele haniebnych rzeczy się dzieje prze to zbytnie a niemierne pijaństwo? O czym człowiek po trzeźwiu ani pomyśli, to wszystko upiwszy się popełni. Żadna tak sromotna rzecz nie jest, której by się on wstydził; żadna tak sprosna, której by się on nie ważył; wszystko mu równo, i Bóg się czasem nie wysiedzi. Jako się im też to płaci, to każdy na oko widzi. Samo przyrodzenie jako z niewdzięcznych synów winy bierze: tego na ręku, tego na nogach karze, ten puchnie, ów gnije; albo wrzodliwi, abo trędowaci, żadnego zdrowego nie masz; to wniwecz, co ich nagle pomrze abo co ich pobiją. Taką rozmaitą barwę swym dworzanom zwykła niemierność dawać, tak je sobie stroi, tak im służbę płaci. Co u mnie tym więcej w podziwieniu jest, że ludzie, choć dobrze baczą, że tego zdrowiem przypłacają, a wżdy jednak zbytków swych przestać nie mogą ani mierności żadnym obyczajem naszladować chcą, przez którą by i rozum, i zdrowie spełna zachować mogli. Abowiem kiedy ludzie najlepiej swą powinność i baczą, i czynią? Jeno trzeźwio. Kiedy najlepiej dowcipu swego ku wszelkiej sprawie użyć mogą? Jeno kiedy się ani jadłem, ani piciem zbytnim nie przełożą. Zaprawdę, jako słońce światłość swoję traci, gdy za chmurę zajdzie, tak rozum ludzki od zbytków tępieje. A to nadziwniejsza, że człowiek natenczas zda się sobie namędrszym, kiedy nasprośniejszy; zda się sobie namężniejszym, kiedy nasłabszy; skąd łatwie niedostatek albo poruszenie rozumu znaczyć się może. Ale trzeźwość, będąc świadoma dobrze i sił, i niedostatków swoich, nigdy człowieka w to nie wda, czemu by sprostać nie mógł, i owszem, rychlej godności swej (co wszystko rozum sprawuje) zamilczy, niźli się o rzecz sobie równą pokusi. Nieprzepłacona jest rzecz rozum, choć będzie czasem w słabym a w ułomnym ciele, bo radą swoją więcej pomóc może niźli nawiętsza głupia moc. Jakiej tedy chwały taka cnota niegodna, której się trzymając, nie tylko rozum zdrowy, ale i moc zupełną mamy? Trzeźwość a miara toć są nawierniejszy stróże zdrowia naszego. Za tych pomocą nie tylko człowiek wiele ciężkich niemocy się ustrzeże, ale i niektórych zbędzie. I to jest napierwszy wstępek ku uleczeniu wszelakiej niemocy: skromne a mierne postanowienie życia. Krótce mówiąc, ta jedna cnota wszytkim innym drogę ściele, tak rozum ludzki i umysł sprawuje, że się na nim wszelka poczciwa nauka, wszelka cnota łatwie przyjąć może, ku czemu wszytkiemu pijaństwo a zbytek nam drogę zamykają. Przy tej ja cnocie zostawam, przy tej się opowiadam. O zachowanie abych nie stał, żaden mi tego przyczytać nie może, ale się wolę czym inszym o nie starać niż pijaństwem, bo temu nie wierzę, aby kto sobie prawego przyjaciela, a któremu by bezpiecznie dufać mógł, tym kiedy zjednał. I tak pospolicie mówią: kogo u pełnej nabędziesz, tego u pełnej pozbędziesz. Cnota a układne obyczaje te ludziom zachowanie jednają; w pijaństwie nic takiego nie widzę, na co by ludzie słusznie łaskawi być mieli - tego wiele, czym by się sprawnie brzydzić mogli. Ale mi podobno rzeczesz: u Włochóweś tego nawykł. Prawda, że nie u Niemców, bo takież ożralcy jako i my. Ale jeslić się Włochów w tym naszladować nie zda, najdziesz to i u Turków, które ty za pogany masz. Lecz baczny człowiek nie to ma czynić, co u drugiego widzi, ale to co u przystoi. Nie kładęć za powinność cudzych obyczajów, ale tylko, aby się im przypatrzył, a będą li się z cnotą a z rozumem zgadzać, czemu ich naszladowac nie masz? Nie przeto, że tak Włoch albo Hiszpan czyni, ale przeto, że tak twoja powinność niesie. Bo cukruj ty sobie, jako chcesz pijaństwo, zawżdy je przedsię mierności najdziesz przeciwne. A jesli mierność (na co mi każdy pozwoli) cnotą nazywać musim, na cię samego się puszczę, abyś pijaństwu słuszne a przystojne przezwisko samże znalazł.

0	By płacz, najmilsza moja, mógł mi cię powrócić, 
A to, co się już stało, chciał Bóg nazad wrócić, 
Wylałbym wszystkie me łzy, aby się zmiłował 
Bóg, a żywotem ciebie, mnie tobą darował. 
Ale cóż ja to mówię! A więc już mej drogiej 
Nie płakać, iż nie może zbyć rąk śmierci srogiej? 
Płakać i nader płakać płaczem nieskończonym, 
Jako Nijobe dziatek płakała swych onym; 
Bo dlatego w żywocie Pan Bóg mnie zachował, 
Żebym twych postradanych cnót znacznie żałował. 
O moja droga żono, wierz mi, żeć dbam mało 
O ten świat opłakany, gdy mi cię nie stało. 
Takąś ty mnie po sobie teskność zostawiła, 
Że ta słoneczna światłość najmniej mi niemiła. 
Kto me maluczkie dziatki do cnoty powiedzie, 
Gdy młodość jest podobna chodowi po ledzie? 
Kto tak będzie dozorny, kto pilny, kto dbały, 
Żeby me dziatki, jako ty, nie próżnowały? 
A tym, co są u piersi, twą jedną osobą 
Znikło wszystko - by mogły, biegłyby za tobą. 
Wiek niedojrzałyś miała, lecz dojrzałą cnotę 
I, co do tego trzeba, ku Bogu ochotę. 
Nie było nic, czego bym w tobie nie miłował, 
Przeto żaden mąż barziej żony nie żałował. 
Wiemci, miła, że na cię nie przyszło nic złego 
Śmiercią - owszem, dostałaś żywota lepszego. 
Ale ja, gdy na twoje wspomnę piękne sprawy,
Żal nieznośny z mych oczu wyciska płacz krwawy. 
O śmierci krwi niesyta, czemuś nie zabiła 
Mnie, abym dał swój żywot za tę, co mi miła? 
I podobniej mnie było w leciech podeszłego 
Wziąć niż tę, co nie miała roku trzydziestego. 
Aleś i tak, złośliwa, mnie nie ominęła, 
Boś w ciele mojej lubej mnie więtszą część wzięła. 
Dokonaj już, bezecna, a tym mnie przeprosisz, 
Gdy tak mnie jako żonę twą ostrą pokosisz.

0	Wszelkie rzemiosło, żeby było dobrze i przystojnie odprawowane, ma mieć swego mistrza abo dyrektora, ponieważ nie masz nic łatwiejszego i pospolitszego, jako błądzić w rzeczach, kiedy się co temere nie wziąwszy nauki abo przestrogi przedsiębierze. Bez wątpienia musi to każdy baczny przyznać, iż jesli ktore tedy stanu rycerskiego rzemiosło jest takież, gdzie częstokroć wszytko, co jest naważniejszego, honor, zdrowie i zbawienie oraz na szanc się kładzie, kiedy się kto do niego bez słusznej przyprawy nierozmyślnie udaje i w nim nie według Boga się zachowuje. 
Przeto miedzy inszymi, którzy o tym nauki potrzebne napisali, ks. Piotr Skarga, Societatis Iesu, przed kilką lat książeczkę Żołnierskie nabożeństwo nazwaną wydał, która Ich Mościom Panom Hetmanom, Jego Mości Panu Karolowi Chodkiewiczowi, Wielkiego Księstwa Litewskiego Hetmanowi, i Jego Mości Panu Stanisławowi Żółkiewskiemu, Hetmanowi natenczas polnemu, przypisał, który teraz będąc Wielkim Kanclerzem i Hetmanem Koronnym, życząc żołnierstwu tej korony, aby w tym powołaniu swoim dobrze i przystojnie wedle Pana Boga dzieło swoje odprawowało, toż pomienione Żołnierskie nabożeństwo, przydawszy do tego Bellatorem Christianum, o tejże materyjej, swym nakładem znowu wydrukować rozkazał. Które obie książeczki, Czytelniku miły, będzieszli chciał pilnie przeczytać i w samym skutku zachować, nic nie wątpię, że powołaniu swemu rycerskiemu z ochroną zbawienia wiecznego i dostąpienia sławy nieśmiertelnej snadnie za pomocą Bożą uczynisz dosyć. Panu Bogu cię poruczam.


0	Stan żołnierski tako jest każdemu królestwu i rzeczy pospolitej potrzebny, tak też jest chwalebny i czci godny. Potrzebę tego wyciska swowolność ludzka, która złoto rodzący pokój i zycie szczęśliwe światu wydziera. Jedni ludzie doma i w sąsiedztwie niepokoje czynią, krzywdy żądając i cudze sobie przywłaszczając i przykrości rozmaite przynosząc. Takie prawa i karność urzędowa króci. Drudzy z mocą i wojskiem nachodzą i cudze kraje posiadać, pustoszyć i niewolić chcą; na takie, wedle rozumu i prawa przyrodzonego, żołnierza gotują i stan rycerski stawią, aby przezeń pokój się zatrzymać i wracać mógł, i ręką, i zelazem, i męstwem ich nieprzyjaciel odegnany był. Zwłaszcza gdy inego obyczaju z nim nie masz, a wszytki się śrzodki do porównania i podania podały. Przyrodzone tedy prawo i rozum każe, aby każde zgromadzenie porządne, miasta, królestwa i państwa na obronę taką gotowały mury, wieże, baszty, strzelby, twierdze i zamki, i żywności na wiele lat, aby w takich przygodach i najazdach ludzi złych przy swoim pokoju zostawali. Co wszystko bez żołnierza i umiejętności wojenny, i bez szkoły i ćwiczenia rycerskiego być nie może. Taką tedy i tak wszytkim należytą potrzebą stan żołnierski poważność swoję ma.
Lecz i z tego chwalebny jest, iż się w nim szczepi miłość osobna ku braciej i ku Rzeczypospolitej i ojczyźnie, i ku chwale Bożej i Kościołów świętych, i wierze chrześcijańskiej, dla której zachowania i obrony zdrowie swoje w niebeśpieczność niosą. I jest to wielka i sławna cnota męstwa takiego, miłością Bożą zapalonego, o której Pan Chrystus mówi: "Więtszej nikt miłości nie ma na tę, gdy zdrowie swoje kładzie za przyjacioły swoje".
Nadto sławny jest i z tego stan żołnierski, iż go sam Pan Bóg używać kazał na wygładzenie onych siedmi narodów palestyńskich, mogąc je, jako faraonowi i ludziom jego uczynił, bez ręki ludzkiej pogubić. Miecza z wojenną przyprawą dobywać na nie rozkazał, nauczając jako wojsko prowadzić, jakie zasadzki na nie czynić, jako się wielkości ich nie przelękać i inemi dowcipy one zwyciężać. I dlatego, mówi Pismo, z onej ziemie wszytkich nieprzyjaciół onych nie wykorzeniał, aby się do boju lud jego ćwiczył i rycerskiego rzemiesła nawykał.
I tym się ten stan zaleca, iż wielkie a przednie sługi Boże ma, którzy na złe ludzie mocy żołnierskiej i miecza używali. Abraham patryjarcha, Mojiżesz, Jozue, Dawid, Jozafat, Ezechijasz, Jozyjasz, królowie pobożni i Bogu mili, którzy z wolej Bożej bez grzechu na obronę ludzką i zachowanie pokoju i praw Bożych wojny wielkie staczali. Sami Machabejczykowie swoim przykładem, by inych nie było, świetnie barzo stan rycerski i sławę jego ozdobili.
W Nowym Zakonie Jan św. Chrzciciel nauczając żołnierze pomiatać im zbroje i miecza nie kazał i służby ich nie zganił, ale ją naprawował. Tak a tak prawi: służcie i czyńcie. I sam Pan Jezus setnika wychwalając stanu jego nie zganił i o świeckich królach rzekł, iż sługi na obronę mają, i pobory na żołnierza i obronę pospolitą dać rozkazał. I po wszytki wieki cesarze i królowie chrześcijańscy, nabożni drudzy i święci wojnami Panu Bogu służyli i wiary jego i chrześcijaństwa mieczem i mocą bronili i pokój państw swoich stanowili. Umiejże, żołnierzu, swój stan poważać a on pełnieniem powinności jego, o których bedzie mowa, ozdabiać, a złym go zachowaniem nie lżyć.


0	Mniemają drudzy, iż żołnierz pobożnym być i zbawienia swego w stanie tym najdować nie może. Niech tego nikt nie mówi, a zwłaszcza o chrześcijańskim zołnierzu, który królom i urzędom służąc, Panu Bogu samemu, od którego oni moc mają, służy. Miecza sam swowolnie nie bierze, ale podany urzędownie ma, na dobro pospolne. Posługa jego dobra i potrzebna grzechu nie ma, i owszem, wysługę mu u Boga jedna, gdy swój żołd prowadzi ku czci jego świętej, jako się niżej powie, i ku dobremu Rzeczypospolitej i ojczyzny swej. Przyczyny więtsze może mieć do grzechu, ale i w każdym stanie najduje się także i nikt nich nie uchodzi; wszędzie potrzeba z pokusami walczyć. I dlatego żywot chrześcijanina każdego żołnierstwem się zowie. Ma każdy nieprzyjaciele: złe skłonności swoje do grzechu, ma ciało swe, ma szatana, ma świat, którzy mu wojnę zadają, na której, jeśli się nie postawi jako mężny żołnierz, zbawion nie będzie. Apostoł Paweł święty na wojnę chrześcijanina każdego ubiera i każe mu brać przyłbice, miecz, tarczą, a mężnym być na nieprzyjaciela duchownego. Pierwej tedy żołnierz jako chrześcijanin wojnę duchowną odprawuje i sam z swemi pożądliwościami i złemi skłonnościami i grzechami bitwę staczając i zbawienie swoje pozyskując szkody od stanu żołnierskiego nie odnosi.
Wychwala Pan Chrystus żołnierza jednego i rotmistrza wielkie cnoty i wiarę, jakie u inych swoich nie nalazł. I Żydowie starszy świadczyli, iż im zbudował bożnice. Łukasz żołnierza Kornelijusza bogobojność wysławia, iż się Pana Boga bał, i modlitwy i jałmużny czynił, a iż się stał godnym widzenia anielskiego i nauki Piotra świętego. I dokłada jako i towarzysze swoje żołnierze miał bogobojne i domowe swoje nabożne, które po Piotra świętego wysyłał. I on pod krzyżem Pańskim rotmistrz nie zdrożnym był od zbawienia, który wyznał bóstwo Chrystusa umierającego zowiąc go prawdziwie Synem Bożym. I oni, którzy się u Jana świętego przesłańca o zbawieniu swoim pytali, czuli się w bojaźni Bożej. Czytaj żywoty świętych, jako wiele z tego stanu za Chrystusa umierało, a męstwa, którego się na wojnie nauczyli, na Zbawiciela swego wyznaniu zażywali, żadnej się śmierci i męki nie bojąc. Patrz w żywot świętego Witalisza, Mauriciusa, Eustachego, Marcina, Teodora, Prokopa i ine. I owszem, łacno żołnierzowi pościć, nie spać i ciału swemu pokuty trudne zadawać i krew dla Chrystusa rozlewać, bo się tego na wojnie nauczył, i wzór i pobudkę z wojny widomej do niewidomej brać umie. Nie myślże nikt ani mów, aby w żołnierstwie zbawienie się wieczne i przysługa Panu Bogu najdować nie mogą. Gdy żołnierz powinności swoje dobrem chrześcijańskim sercem wiernie odprawuje, zbawienia, tak jako w inych stanach, pewien być w nadziei może.


0	
Pierwsza, iż bliższy jest śmierci i sądu Bożego, do którego gotowym się stawić potrzeba. Bo jako kogo zastaną, tak go sądzić będą. Na którą się stronę drzewo obali, z niej już nie wstanie, i poprawić swego zywota już tam nikt nie może. Do inych śmierć cicho w dom idzie, ale żołnierze do niej idą i draźniąc ją, a jakoby jej szukając, prędko ją w bitwach i inych wojennych przypadkach najdują. Żadna trudność więtszego nabożeństwa nie wyciąga jako śmierć, w której koniec jest roboty naszej, abo na zbawienie i wieczne szczęście, albo na potępienie i przegranie ostatnie.
Druga przyczyna jest gorącego nabożeństwa w żołnierzu rząd i władza Boska w bitwie. Bo sam Pan Bóg zwycięstwo daje. Acz się gotować ze wszytkiej siły na potkanie potrzeba, , ale serce mężne i bojaźliwe w ręku jest Bożych i sam Pan Bóg ręce do razu i obrony przyprawia. Jako Dawid mówi: "Błogosławiony Pan Bóg, który naucza ręce moje do wojny i palce moje do boju". Sam pogody daje i wiatry, i czasy, i miejsca dobre na nieprzyjaciela, i nie końskiej ani męskiej mocy, ale jemu samemu zwycięstwo się przyczytać ma, jako psalm mówi. Dlategoż żołnierzowi łaski Bożej z pilnym i ustawicznym nabożeństwem szukać, którą nieprzyjaciela pokonywać i zdrowie swoje od śmierci za pomocą jego wyzwalać potrzeba. A mówić ma z Dawidem: "Nie dufam łukowi memu i miecz moj nie wybawi mię, ale prawica twoja i ramię twoje, Panie, Boże mój".

0	Nabożny chrześcijański żołnierz bierze przedsię w służbie swej trzy rzeczy. Naprzód, aby ojczyźnie swej Rzeczypospolitej, w której się urodził i chrzest święty wziął, i w której ma doczesne dobra swoje i przebyt swój, dobrze służył, a onej szarpać i gubić, ile go staje i przemoże, nie dopuścił, i za nię, i za to, co się w niej zamyka, krew swoję, gdy tego potrzeba, rozlał.
Przetoż tak on Dawidów hetman Joab do brata swego mówił: "Zastawiajmy się i walczmy o lud nasz i o miasto Boga naszego, a jako będzie wola na niebie, niech się tak stanie". Jakoby rzekł: Co Pan Bóg da, to wdzięcznie przyjmiem: abo śmierć, abo zwycięstwo. Miłość ku ojczyźnie, w której się zamykają bracia i wszytki powinowactwa i dobra nasze, i w której jest miasto Boga naszego, to jest Kościół Boży i chwała jego, wyciąga dobre syny na wojnę. I mówią jako oni u Machabeów: "Lepiej nam w bitwie umrzeć, niżli patrzyć na nędze narodu naszego i na zburzenie praw Bożych i Kościoła jego".
I to jest drugie przedsięwzięcie żołnierskie: aby wiary i Ewanjelijej, i Kościoła świętego bronił a upadać mu nie dał, zwłaszcza gdy poganie i niewierni na nas i Królestwo nasze powstają, którzy Boga chrześcijańskiego w Trójcy Jedynego nienawidzą, i służbę, i zakon, i lud jego psują. Przeciw takim się zastawiać wielka jest u Pana Boga wysługa i prawe rycerstwo, które Polacy naszy starzy dobywając mieczów przy czytaniu Ewanjelijej oświadczali i gdy z inemi chrześcijany na obronę do Grobu Bożego i wiary chrześcijańskiej przeciw Saracenom wyprawy czynili.
Trzecia jest myśl dobrego zołnierza, aby na wojnie sławy nabywał i wysługi sobie u swego Króla i Rzeczypospolitej i pożytki świeckie jednał. Ten umysł może być bez grzechu, byle przedni nie był, a one dwa przodkowały, a ten trzeci jako przydatek za nimi się puszczał. Bo i ono kościelne rycerstwo tak się do bitwy pobudzało: "Nie uciekajmy", prawi, choć mamy na się wielki poczet nieprzyjaciół, "umierajmy mężnie za bracią naszę a nie czyńmy zelżywości sławie naszej". Od sławy Słowaki nas nazwano, iż ją naród ten więcej niżli pożytki wszytkie miłował. I mawiało nasze rycerstwo do potrzeby idąc: Niezbedna sławo, dziś dla ciebie głowę położę. Trudno to dobrze urodzonym i w cnocie się kochającym odejmować, gdyż cnoty sława jest własna zapłata, i u Boga, i u ludzi, i nad ine się pożytki przekładać ma. I w Piśmie świętym Matatyjasz synom z rycerskiego dzieła sławę wielką i wieczną pamięć obiecuje.


0	Na taką, która jest urzędownie od najwyższej mocy postanowiona i która jest jaśnie sprawiedliwa. Wojny nikt podnosić nie może, jedno król i Rzeczypospolita abo najwyższy pan w swoim państwie. Bo poddany obracać się ma po sprawiedliwość do swego pana i do prawa jego, a wojny żadnej sam zaczynać ani się o swoję krzywdę mścić i sam sobie czynić sprawiedliwości nie może, lecz król i ten pan, który nad sobą wyższego i trybunału, u którego by o swoję krzywdę czynił, nie ma. Ale żaden poddany tego nie może, ani owe książęta, które królom abo cesarzom podlegają, zacząć miedzy sobą sprawiedliwej walki nie mogą. I dlatego sąsiedzkie wojny pod jednym panem nie tylko są niesprawiedliwe, ale i zakazane prawem i przyrodzonym, i pisanym, i ludzkim, i Boskim; i ci zołnierze, którzy się na taką wojnę piszą i którzy jej pomagają, wielce grzeszą z obu stron i za rozbójniki słusznie się mieć mają, i którzy tam zabici bywają, wiecznego potępienia, jeśli bez pokuty schodzą, nie ujdą. Co się rozumie o tych, którzy najeżdżają, bo bronić się każdemu szczegulnemu i poddanemu godzi, ale wojnę zaczynać i najeżdżać, odpowiedź czynić, na rękę wyzywać żadnemu się nie godzi, jedno nawyższemu urzędowi, który sam wojnę podnosi i odpowiedź daje temu, z którym prawa i trybnału do sądu mieć nie może.
Ma też na to oko pilne mieć żołnierz chrześcijański jeśli wojna, do której się pisać chce, ma w sobie jasną sprawiedliwość a szkody niewinnemu nie czyni. Bo są panowie drudzy jako rozbójnicy i wilcy drapieżni, zbierają wojska na rozszerzenie państwa swego, na wydzieranie cudzego, na pomstę niesłuszną, na psowanie wiary i służby Bożej, i wielkie krzywdy ludziom i uciski czynią, i wiele krain pustoszą z jadu i gniewu i łakomstwa do złej chęci, do podwyższenia swego. Do takiej wojny uchowaj, Boże, przystawać. Uchowaj, Boże, onych słów ludzi diabelskich: By mi, prawi, i diabeł pieniądze dał, na krew ludzką pójdę.
A iż jedni są żołnierze domowi i poddani, drudzy obcy za pieniądze, którzy nie swoim, ale innym panom służyć chcą, obcy żołnierz pilnie się tej sprawiedliwości wojennej przypatrować ma. Jeśli jasna w niej i niewątpliwa sprawiedliwość, niech jej w imię Pańskie pomaga jako Bożej, a jeśli wątpliwa, o której tak i owak ludzie rozumieją, niech od niej ucieka i w nię się nie wdaje i dusze swej nie zawodzi. Bo wojna straszliwa jest i przykra, i wiele w niej niewinnych ucierpi. I nie godzi się jej używać, jedno o barzo jasną i wielką krzywdę, o wszytko się jednanie i porównanie pierwej pokusiwszy. Bo krew nie woda, jako mówim, wojenne lekarstwo.
Lecz żołnierz domowy pana słuchając może się choć na wątpliwą pana swego sprawiedliwość do żołdu udać, na sumienie się i cnotę jego spuszczać a mandatów jego i rządów nie posądzając. Bo samym posłuszeństwem wymówiony być może a na panie jego grzech zostanie, chyba by jasna barzo i niewątpliwa pana ich niesprawiedliwość i złość zachodziła. Bo wtenczas słuchać go poddani nie winni, gdy co pan ich przeciw Panu Bogu i jasnej sprawiedliwości jego rozkazuje. Wtenczas mówić: Boga słuchać i temu posłusznym być, a nie ludziom.


0	Na Saraceny i Turki prawie sprawiedliwa i święta jest wojna, bo są nieprzyjaciele wiary Chrystusowej i Krzyża świętego i one, gdzie zwycięstwo mają a mogą, srodze gubią i wykorzeniają, swego fałszerza Machometa wynosząc i do sprosnego zakonu jego ludzie chrześcijańskie przymuszają i dusze ich zabijają. Posiedli królestwa chrześcijańskie i teraz jeszcze posiadają, bez żadnego prawa tylo państwo swe szerząc na rozkoszy sprosne swoje, cielesne i ziemskie. Na nie, cny żołnierzu, ostrz swoje żelaza, umieraj rad dla czci Chrystusowej, wybawiaj uciśnione chrześcijany, broń wiary przesławnej i Kościoła Bożego, zasługuj sobie koronę wieczną i tu na ziemi sławę rycerską pozyskuj. Żałuj ślepoty panów chrześcijańskich, którzy się sami jedzą, jeden na drugiego państwa powstaje; zazdrość, nieuprzejmość, nienawiść, łakomstwo i hardość je zaślepiła. Ich niezgodą Turek urósł i jeszcze roście, a Kościół się święty i wiara Chrystusowa poniża.
Słuszna też jest wojna na te, którzy jako i Turcy wiarę świętą katolicką obalają i prawowierne chrześcijany wyganiają, i kościoły i imiona kościelne starym dzierżawcom wydzierają, gdy inaczej pokój z nimi być nie może a bronić się ich najazdom musim, gdy nie tylo wracać cudzego nie chcą, ale krzywdy przyczyniają co dzień i przez nie wiara chrześcijańska ginie i wpogaństwo się obraca. Gdzie jest tak jawna i wielka i pospolita wszytkich krzywda, tam też jest sprawiedliwa wojna, gdy żadnej drogi do jednania się z nimi i do przywrócenia tego, co czyje jest, nie stawa.
Inych wojen miedzy chrześcijany ma się pobożny żołnierz strzec, bo rzadka w nich sprawiedliwość. A choć jest jaka, tedy opuszczają ine sposoby do swojej nagrody, ani się z całego serca kuszą o zgodę, a jako by do tak srogiego śrzodku, jaki jest w walkach domowych, nie przychodziło.


0	Nie ma się wojna podnosić, jedno dla pokoju i dobrego pospolitego. Bo barzo grzeszą panowie i żołnierze ich, którzy na rozszerzenie państwa, na pokazanie mocy swej i umiejętności i sławy żołnierskiej, abo na ine prozności wojnę podnoszą i do tak srogiej ludzkiej zguby nie przymuszeni ani dla pospolitego pożytku i pokoju idą. By dobrze urzędową moc i słuszną przyczynę mieli, a tego końca i myśli w nich nie było, w wielkim by się grzechu najdowali. I przeto napisał jeden święty Doktor: "Pokoju zawżdy pragnąć, a wojnę z potrzeby tylo zaczynać mamy, aby nas Pan Bóg od złego wybawiał a w pokoju nas zachował". Nie dlatego pokoju szukamy, abysmy wojnę wieść mieli, ale wojnę podnosim, abysmy pokoju dostawali. Gdy tedy wojujesz, myśl o pokoju, abyś tych, na które jedziesz, do jedności i pokoju przywodził.
I dlatego pierwej się o wszytki do zgody śrzodki i traktaty i umowy panowie kusić mają, aniżli do tak okrutnego lekarstwa i środku, w którym wiele niewinnych ucierpi, przystępować. Jako w Zakonie nauczył Pan Bóg: "Gdy, prawi, miasta dobywać będziesz, pierwej mu podasz pokój".


0	Pytali się o swoim zbawieniu żołnierze u mistrza onego wszytkich stanów, który do wszelakiej pobozności i do Chrystusa, i wiary jego i obmycia grzechów z męki jego ludzie grzeszne prowadził, i mówili: Co też nam każesz, miły mistrzu, czynić, abysmy zbawieni byli, a tej siekiery na drzewo niepożyteczne i tego nigdy nieugaszonego ognia piekielnego, którym grozisz, uchodzic mogli? Toć cne rycerstwo, które taką ma o zbawieniu swoim pieczą! Toć to nie oni zuchwali, desperaci i w grzechach brodzący, którzy z wielkiemi i brzydkiemi złościami, i nieczystościami i krzywdami ubogich do potrzeby i na śmierć idą, a piekła się nie boją. Jest się czego bać! Mistrz on święty nie kazał im żołnierskiego stanu odbiegać, nie kazał zbroje i broni porzucić, stan ich pochwalając a zbawienie im w nim obiecując, jeśliby zachowali od Boga naukę jego we trzech regułach zamknioną. I jest ta:
Pierwsza: Nikogoż nie bijcie. Na nieprzyjaciela ojczyzny i Kościoła świętego to żelazo, które przy boku niesiecie, obracajcie. Niewinnego sąsiada, dla którego obrony wezwani jesteście, zostawujcie w pokoju. Nie bądźcie ulicznemi na bruku żołnierzmi, ale wojny Pańskie i Boskie, jako do Dawida rzeczono, odprawujcie. Zuchwalstwo i gniew swój na nieprzyjaciela Koronnego chowajcie. Tam się kupcie i schadzajcie, nie tu doma najeżdżając niewinne i mocy, z którą idziecie, nad nimi używając. Trudno się wam obronić, boście zbrojni i w kupie i na moc zgotowani, ale nie przeciw sąsiadom, nie na niewinne, nie na ubogie. Doma i w ciągnieniu winniście być jako owce, a w polu i potrzebie jako lwami nieustraszonemi. Bo gdy doma lwami okrutnemi bedziecie, w potrzebie staniecie się jako na rzeź owcami. Męstwo zginie, złe sumnienie w krzywdach ludzkich serce wam skazi i tym wasze zuchwalstwo pokarze Pan Bóg.
Drugie prawo abo reguła: Nikogoż nie potwarzajcie! Radzi często żołnierze chciwi i łakomi potwarz kładą, gdy u kogo pieniądze i majętność dobrą widzą. Mówią: to zdrajca, to śpieg, ten się z nieprzyjacielem zmawia, ten mi sługę abo towarzysza ranił, ten mi konia ukradł, ten chce do wojska nieprzyjaciół uciec. A ono żadnego nań podobieństwa nie będzie i sami na sumnieniu widzą, iż niewinny, ale inakszej do pokrycia łupiestwa swego przyczyny nie mają i zaraz potwarzone ze wszytkiego obłupią i do hetmana powiodą. Od tego odwodzi ich ten święty mistrz, a mówi: Potwarz i fałszywe świadectwo wielki jest grzech przed Bogiem. Strzeżcie tego, synowie mili!
Trzecie prawo: Przestajcie na zapłacie waszej. Nikt, jako mówi apostoł, o swym groszu wojny nie służy (okrom woluntaryjuszów). Dosyć, że się na tak straszliwą i śmierci bliską posługę z miłości ku ojczyźnie, albo z posłuszeństwa ku panu swemu, albo albo dla wiary i czci Bożej dobry żołnierz wdaje, zdrowie swoje na to niesie. Potrzeba mu wyprawy i żywności, i na to pieniędzy, któremi wojna stoi. Dlategoż królowie i panowie bez pieniędzy i obmyślania o gotowości ich zaczynać wojny i pisać żołnierza nie mogą, okrom tych, u których sami poddani służbę wojenną odprawują i z rol i imion na to obwiązani są, jako u nas z dawna było. Co się już wieków naszych i z odmianą czasów i obyczaju wojowania nie powodzi, i już się ten sposób zapomniał, który pospolitym ruszeniem zwali, przy którym jednak pieniężnego żołnierza mieć musieli. Co jeśli się dobrze stało, inym się na rozsądek puszcza.
Nie nasza profesyja o tym zdanie dawać. To nasza, do sprawiedliwości upominać i na grzechy ludzkie wołać. O jako wielkie są kradziestwa w naszym Królestwie i oszukania Rzeczypospolitej, gdy się pobory na żołnierza zbierają! Arendują je po powiatach jeden drugiemu, poborca kupuje urząd i drugiemu zaś go przedaje albo arenduje. Arendarz zaś arendarza najduje, a wszyscy kradną i grzech osobny i wielki popełniają, który zowią peculatus, nad ine wszytki z strony majętności naszkodliwszy i po świętokradztwie nawiętszy. Bo złodziej jednemu domowi albo gospodarzowi szkodę czyni, a ci nam wszytkim, bo nas gubią i do wydzierania nie płacone żołnierze przywodzą i na nieprzyjaciela pospolitego siłę odejmują. Powiadają, iż snadź ledwie połowica poborów na potrzebę wojenną przychodzi, a takim kradziestwem druga połowica ginie. Drudzy poborcowie kilanaście, kiladziesiąt tysięcy na liczbie zostają i pospolite Rzeczypospolitej pieniądze sobie biorą i za nie wsi kupują, a nikt o to nie czyni ani prawem, ani jakim inym obyczajem, aby się tacy wstydzili i wracali cudze i karani byli. Jakobyście ręce swe zatrzymali, gdyby jeden zjadł to, co na trzydzieści osób dano? Jakoby się głodni nań nie rzucili? O nierządzie i ospałości wasza do spraw pospolitych! Nikt ojczyzny nie pożałuje, nikt się o nię nie wstąpi!
Gdy tedy pieniędzy nie masz, żołnierz wydziera i łupi swoje sąsiady, co się z wielką krzywdą dzieje. Jeśli mu nie płacą, niech nie służy, a do domu się wróci. Nie winien brat i sąsiad, i poddany i ksiądz ubogi jego żywić i wydzierania jego cierpieć, a zwłaszcza gdy pobór z swej strony dał. Biorą drudzy, co chcą, i wydzierają, i kto się im sprzeciwi, zabijają, rany i męki ubogim zadają, a nałupiwszy, przedają i pieniężą, a ubogi dla nich głodem umiera. I do komory i skrzyń klucze łotrowskie mają, i pieniądze, i to, co dom ma, wszytko biorą, i troje swoje pieniądze od niewinnych i ubogich wybrawszy, zaś się całej zapłaty upominają, a odartemu nic się nie wraca.
To się mówi o złych i swowolnych - dobrych nie tykamy. Woła tedy Jan święty na nie: Przestajcie na płacy swojej! I my wołamy, ale nie pomagamy, gdy urzędy baczenia i dowcipu i pilności nie zażywają, jakoby się ty nierządy i krzywdy oddalały, a żołnierz bez pieniędzy nie był.


0	
Salomea, córka książęcia krakowskiego i sędomierskiego Leszka, z matki Grzymisławy rodzaju ruskiego, siostra Bolesława Pudyka męża św. Kunegundy, z młodości Ducha Boskiego napełniona, wielkiej skłonności do służby Bożej była. Jędrzej król węgierski chciał, aby była dana za żonę synowi jego Kolomanowi, i groził ojcu jej Leszkowi, jeśli by nie chciał przyzwolić, zwojowaniem ziemie jego. Na co Leszko odpowiedział: "Uczynić tego nie mogę, bom ją Bogu poślubił. A nie jest więtsza moc króla węgierskiego nad moc Króla Wszechmocnego, w którego ręku wszytko jest". Ale gdy panowie w to się wkładali i rada jego, przyzwolił na żądanie króla węgierskiego; i gdy miała trzy lata Salomea, do Węgier przeniesiona jest. I tam się Zakonu Bożego wespołek z oblubieńcom swoim Kolomanem, także dziecięciem, uczyła i prędzej, i lepiej w nauce pochop brała niżli on. A gdy dorastało oboje, ślub małżeński wzięli, ale w nim czystości strzegli, zmówiwszy się oboje z namowy Salomei, która się Panu Bogu oddawała, trwając na modlitwach i trudzeniu ciała swego, na których ją Kolomanus często, gdy się ocucił w nocy, zastając, upominał, aby się tak nie trudziła.
A iż się nie ubierała jedno podło jako wdowy zwykły, czasu jednego, gdy król Koloman jej małżonek z pany swymi w łowy wyjechał, napadła ją pokusa, aby się też raz ubrała wedle zwyczaju niewiast świeckich. Co gdy w komorze swej uczyniła, a ozdoby sobie z ubiorów onych przyczyniając i w nich się niejako kochając, tymczasem wracał się Kolomanus i do niej do komory wchodził; ona przelękła, nie mogąc tak prędko ubiorów onych złożyć, tak czekać przyszcia jego musiała, i wzruszony cielesną żądzą, obłapiając ją, wielkie a mężne zwycięstwo sam nad sobą uczynił, bo patrząc na jej urodę, zawołał: "O Jezu Chryste, jako ja wiele dla Ciebie opuszczam". I rzekł do niej: "By nie dla Pana Boga mego, już bych myśl cielesną wypełnił". I zatym wyszedł z łożnice. A ona widząc w jakim sidle była i jako z niego z miłosierdzia wielkiego Pańskiego wyszła, nigdy tego na potym nie czyniła, ale, jako była zwykła, prostych wdowich ubiorów używała, o co ją upominał Kolomanus, ponieważ wdową nie była, aby takiego ubioru nie nosiła. 
Raz, gdy się na modlitwach spracowała i legła, usłyszała nie śpiąc głos taki z nieba: "Skończono jest". I od onego czasu wielka ją wzgarda zawzięła wszytkich rzeczy świeckich i które do kochania służą w żywocie tym. Barzo się strzegła rozmowy z mężem; i gdy raz królowa węgierska, żona króla Jędrzeja, Francuzka, iść jej patrzyć na igrzyska męskie kazała, prosiła jej, mówiąc: "We wszytkim cię słuchać chcę w towarzystwie białychgłów, ale z mężczyzną żadnej spólności mieć nie chcę". Nosiła włosiennicę, jednę z końskich włosów z węzełkami, drugą nie tak grubą z takichże włosów, trzecią mieszaną z końskich i z konopnych powrózków, czego barzo taiła, chyba na rozkazanie spowiednika rękaw jeden ukazała, i to z trudnością. Te sukienki w Sędomierzu, gdy zamek spalono, pogorzały. Po śmierci króla Jędrzeja, dwa synowie jego podzielili się królestwem: Bella na Węgrzech na ojcowskim państwie został, a Kolomanus wziął królestwo Gallacyjej, to jest halickie w Rusi, gdzie 25 lat królując, umarł. Wróciła się do Polski Salomea z wielkimi skarby, za które nakupiła imion wiele, na których fundowała klasztor mniszek i panienek św. Klary, który się z różnych miejsc przenosił, aż ostatnie w Krakowie u św. Jędrzeja został. Sama potym od Prandoty biskupa krakowskiego poświęcona jest na mniszki św. Klary reguły św. Franciszka za Rajmunda ministra tego zakonu. Dwadzieścia i ośm lat w zakonnym onym żywocie świątobliwie trwając, w modlitwach, postach i przykładach cnót wszytych żyjąc, siostry zbierając, panienki swoje duchowne budując, klasztory naprawując, w pokorze wielkiej przeżyła. 
A roku Pańskiego 1268, w wigiliją św. Marcina, w Ewanjeliją na wielkiej mszej wpadła w niemoc, w której była barzo cierpliwa i niczym się do żadnego gniewu przywieść nie mogła, i poznała o bliskiej śmierci swojej, i siostrom opowiadała. A gdy jej mówiono: "Nic ci jeszcze nie będzie, Pan Bóg chować cię nam będzie" - ona mówiła: "Sobota to przyszła okaże". We czwartek wezwała siostry, upominała ich, pokój im i miłość zostawując, a czystość świętą zalecając, i posłuszeństwo bez szemrania i na starsze narzekania. "Co jeśli czynić - mówiła - będziecie, wieczne szczęście najdziecie, a jeśli zachować tego nie będziecie, w wielkie uciski wpadniecie". I tegoż dnia wszytko, co miała, ksieniej abatysie oddała. "Jeśli - prawi - ciało moje bracia ku pogrzebu mieć chcą, dajcie je". I mówiła do sióstr: "Nie proście Pana Boga o mój żywot, bo proszę Chrystusa, aby mię z tego więzienia wyzwolił, bo nie ku pomocy, ale ku obciążeniu wiela ich jestem, a za przyczyną przesławnej Matki swej przywieść mię Chrystus mój będzie raczył do ochłody wiecznej", i na takich modlitwach i rozmowach trwała. 
W sobotę ujźrzała ją siostra jedna, a ona się śmieje, i spytała przyczyny. A ona rzekła: "Widzę Panią moję Naświętszą Dziewicę, Matkę Bożą przed sobą". A gdy ducha wypuszczała, widziały dwie siostrze jako gwiazdę jasną z ust jej wychodzącą. Po śmierci zaraz cudy wielkimi słynąć poczęła. Ślepa jedna, płótnem z głowy jej oczy ocierając, przejźrzała i inni cudowne zdrowie odnieśli. Ośm dni stało nie pogrzebione ciało jej w chórze sióstr, piękne i wonne. Umarła w Kamieniu w klasztorze św. Magdaleny i wieziona od braciej św. Franciszka do Krakowa, gdzie pogrzebiona jest z wielką pociechą i ochłodą wszystkich roku Pańskiego 1268, pierwszego dnia czerwca. Była na jej pogrzebie św. Kunegunda, księżna krakowska i sędomierska, i innych wiele. Po śmierci wielkimi cudy słynęła, które tam są pilnie wypisane. Na cześć Panu Bogu w Trójcy Jedynemu. 

0	Ubiorem i muskaniem niewieścim lekkomyślnym wdała się i oblubieńca swego wprawiła w wielką pokusę przeciw poślubionej czystości ta św. Salome. Skąd się daje znać, iż ubiory wiele pokus i myśli nieczystych przywodzą przez oczy patrzących, które by bez ubierania i strojów mocy nie miały. W tym takie się nauki i przestrogi bogobojnym białymgłowom dać mogą: 
 Naprzód każdy ubiór zbytnim kosztem i stanowi niesłużącym bez grzechu nie jest. O to bogacz on w piekle gorzał: czym mógł wiele ubogich uchować, to ciało swe hardzie i niepotrzebnie pokrywając i odmienne szaty drogie i zbytnie chowając, i imi skrzynie napełniając, tracił i jako w błoto miotał.  Każdy ubiór i muskanie, i twarzy a głowy strojenie, by dobrze nie kosztowny ani zbytni złym sercem przystrojony, to jest, aby kogo do grzechu przywiódł i wzgorszył, i duszę jego i swoję zabił, wielki grzech jest. Tak się ona Tamar ubrała, aby zwiodła Judę, ojca zmarłego męża swego. Tak czynią nierządne sprośnice, które Pismo święte hańbi: "Ozdobiłaś się - prawi - królewskimi woniami i rozmnożyłaś farby i malowania swoje". I o drugiej: "Umuskałaś farbą brwi i oczy swoje i ozdobiłaś się strojem niewieścim". I Jezabeli onej złej przygania Pismo święte, mówiąc: "Umalowała oczy swoje farbą i ubrała głowę swoję". Od takiej umalowanej odwracać oczy swoje Mędrzec każe. 
 Wszakże ubiór i muskanie z lekkomyślności niewieściej, którym nie myśli nikogo zgorszyć, jedno swej próżności świeckiej dosyć czyni, nie jest grzechem śmiertelnym, gdy zbytku i wielkiej a próżnej utraty nie ma. 
 Godzi się jednak i pannom, do małżeństwa świętego zmierzającym, i mężatym k woli mężom swoim ubierać się - ale tak, jako mówi Apostoł, wstydliwie, trzeźwie, to jest miernie, nie wydwornie, nie kosztownie. Tak Rebekę sługa Abraamów przybiera do świętego małżeństwa. Tak Noemi niewiastkę swoję upomina, mówiąc: "Umyj się i olejkiem pomaż, a w lepszą sukienkę ubierz". Tak się chędożyła Zuzanna, czyste a niepokalane serce mając. Nie tak jako Bersabee grzesznica, na cudzołóstwo z Dawidem królem zezwalając, której serce i ochędóstwo nieczyste było. 
 Lecz w tym, co się godzi, prędkie jest zachwianie do tego, co się nie godzi. Drugie w rzeczy się dla męża, abo panny dla przyszłego małżeństwa ubierając i muszcząc, w wielkie inne pokusy i grzechy i samy wpadają, i drugie w nie pociągają, okrom pychy, próżności i czasu dobrego trawienia, którego w takich ubiorach ustrzec się trudno. Przeto ostrożnym barzo być potrzeba około tego, a baczenie mieć na czas, na miejsce, na persony. A to rozumieć każdej białejgłowie pilna jest barzo, iż każda nabożeństwem, wstydem, pokorą, milczeniem, cichością, robotą, modlitwą, niepróżnowaniem i innymi cnotami, zwłaszcza białymgłowom własnymi, barzo się zdobi i urody sobie, i wielkiej okrasy przyczynia. Bez tego i napiękniejsza wdzięczność wszelaką traci, jako u Boga, tak i u ludzi. 


0	Nie człowieczy to rozum, rada nie człowiecza,
Próżna o tym świerzbiących mózgów ludzkich piecza 
Zgadnąć poczęcia twego, Panno, tajemnicę,
Trudna to na śmiertelnych dowcipów źrzenicę.

Cud to jest, który miedzy inszymi cudami
Zakryła mądrość Boska przed spraw swych szpiegami,
Zginie, kto by w nie okiem ciekawym śmiał wzierać 
I w skarbnicy zamknionych czynów Pańskich szperać.

On to dzień, którego się lękał bez przestania 
Smok stary, widząc go być źrzódłem zepsowania
Swojego, a początkiem budunku zbawienia
W twoim, Panno, poczęciu, ludzkiego plemienia.

Bodaj się w błędzie swoim wszyscy obaczyli
A na drogę żywota i prawdy wrócili,
Którzy-ć to odejmują, Panno, dostojeństwo,
Że z ciebie wziął Bóg żywy żywe człowieczeństwo.

O święte i bez zmazy panieństwo wszelakiej,
Ktoć na taką uczciwość zdobędzie się, jakiej
Jest godne imię twoje? Mnie na wysławianie
Twej zacności ani słów, ani serca stanie.

Bo którego niebieska wielkość niezmierzona
I ogarnąć nie mogła ziemia tak przestrona,
Tegoś ty, co Bóg chciał mieć przed światem w zasłonie, 
Na swym świętym panieńskim piastowała łonie.

Błogosławionaś, Panno, miedzy niewiastami
I przed wszystkimi, Matko, szczęśliwsza matkami,
Błogosławiony owoc żywota twojego,
Z Ojcem i Duchem Świętym Bóg Bóstwa jednego.


0	
Wszystkiej piękności Panno piękniejsza
I wszystkich czynów Boskich zacniejsza,
Więtsza aniołów wszech dostojeństwa,
Lepsza wszystkiego dobrorzeczeństwa, 

Takeś się wielce upodobała
Światłości wiecznej, że cię ubrała
W słoneczne koło, z gwiazd uplecioną
Odziała skronie twoje koroną. 

Przed wszemi wieki twoje panieństwo
Na to przejźrzane, że człowieczeństwo
Bóg z niego miał wziąć nad przyrodzenie
I przynieść w ciele światu zbawienie. 

Powinnie tedy Kościół twojemu
Dzień narodzeniu świątobliwemu
Każdego roku, Panno, oddaje,
Skąd imieniowi twemu cześć wstaje.

Patrzcie w tę Pannę, panny wstydliwe,
Patrzcie w nię jako w źwierciadło żywe 
A przykładem jej strzeżcie z młodości 
Pokory świętej i niewinności.

Temi cnotami, wiedzcie to pewnie, 
Tej się zalecić macie Królewnie 
Z córkami swemi, matki stateczne,
A przejść z doczesnych na dobra wieczne.


0	Święta rzecz pacierzem każdy dzień zaczynać 
I do tego z młodu swoje napominać
Potomstwo rodzicom pobożnym przystoi – 
Grunt to wychowania, gdy się Boga boi.

Dniem sto lat żywota, i chociaby w dłuższy
Jeszcze zaszedł, ma zwać człowiek, by naduższy, 
Którego godziny powinien zrachować, 
A co więcej, Boskiej chwale ofiarować,

Panny tej przykładem, która ledwie miała 
Trzy lata, gdy matka ją ofiarowała
Panu, który z wieków poświęcił ją swemu 
Przybytkiem Synowi Jednorodzonemu.

Jeszcze o swej mocy kościelnego progu
Przestąpić nie mogła, a zarazem Bogu 
Padszy na kolana, swój zawsze niewinny 
Oddała w opiekę słaby wiek dziecinny.

W żadnem, jako ziemia stoi, pokoleniu,
Ani w męskiem, ani w niewieściem plemieniu 
Równie do służb Pańskich dusze pałającej 
Nie było, a tym mniej żyć poczynającej.

O naświętsza arko, w której na wszelakie
Frasunki Duch Pański zawarł siedmiorakie 
Pociechy, chciej serca ludzi zasmuconych 
Cieszyć łaską darów sobie powierzonych.

A ty uszy swoje, człowiecze, otwieraj
I podania starszych swych nie poniewieraj: 
Czci Pannę z Kościołem, który nigdy zbłądzić
Nie może; straszno się dumą swoją rządzić.

0	
Żadne wesele z wesela wielu
Nie porówna się twemu weselu,
Które obchodzisz dzisia w pokorze, 
Każdego roku, powszechny zborze.

Czym barziej mógł być uweselony
Od duszobójce świat zniewolony
Nad to, z czym poseł dziś nienaganny
Z nieba zesłany przyszedł do Panny?

Który przez fórtę wszedszy zamknioną 
I pozdrowiwszy Pannę strwożoną:
Nie bój się, mówi, przede wszystkiemi, 
Co jest i było płciej tej na ziemi,

Tyś sama święta, samaś szczęśliwa,
Z tą-ć się Bóg łaską przez mię ozywa, 
Że syna począć i masz porodzić, 
Który z niewolstwa ma wyswobodzić

Rodzaj człowieczy, a od zbawienia
Dasz mu z Boskiego imię zjawienia 
Jezus. Ten wielkim i będzie Synem 
Wszech Najwyższego zwany jedynem.

Co, acz się Pannie rozumu miarę
Przechodzić zdało, dać jednak wiarę 
Wolała zmysłom, niepojętemu 
Poselstwu rzeczą wykonanemu.

I oddała się za służebnicę
Panu, który w niej swą obietnicę 
Ziścił, bo z jej krwie wzięło swe ciało 
Słowo, które się człowiekiem stało.

Słowo, które jest i było Bogiem,
I które sędzim uznają srogiem
Krzywdy niesłusznej usta bezpieczne, 
Którego szczypią Bóstwo przedwieczne.

Acz jako słońce swoich promieni
Namniej nie zmaże ani się zmieni 
Na twarzy swojej, choć się pomyka 
Z miejsca na mieśce i plugastw tyka,

Pan, będąc więtszym chwały wszelakiej, 
Ani wie ludzkie ucho o takiej, 
Z mów hardych, w których się porachujmy, 
Nie może we czci swej odnieść ujmy.

W ten czas malarze twoję postawę, 
Kiedyś posłowi z nieba odprawę 
Panno dawała, jeśli mieć chcieli, 
Obraz pokory malować mieli,

Którym się tedy dzisia weselą;
Weselem niech się z sobą podzielą 
Niebiosa z ziemią, a póki staje 
Świata, niech je wiek wiekom podaje.

0	
A tobie kto, Elżbieto, zjawił te nowiny,
Żeby, która do ciebie przyszła w nawiedziny,
Matką Pańską być miała? O tym, że-ć jest krewna, 
Po wszystkim Izraelu wiadomość jest pewna.

Wielki to cud, gdyś Pannę w dom swój przyjmowała, 
Żeś ją Pana swojego matką przywitała, 
Ale i to nie mniejszy, że zjęte radością 
Poczuło w żywocie twym dziecię świętą gością.

Winszowanie na koniec zdało się z umowy,
Bo niemal z anielskiemi zgodziło się słowy; 
Ale cóż niełatwiego Nawyższej Mądrości, 
Która serca sprowadza różne do jedności?

I ciebie, któryś Pana miał poprzedzić, gońcu,
Abyś wydał świadectwo o prawdziwym Słońcu, 
Które każdego człeka, co na świat przychodzi, 
Oświeca, przy tej Pannie przypomnieć się godzi.

O źwierciadło pokory, najdąż się wżdy znaki,
Żebyś się łaską Pańską podniosła kęs jaki?
Przybyło-ć co o sobie więcej rozumienia?
Pieśń twa, o Panno, świadkiem twego uniżenia:

Wielb, duszo moja, Pana, duch mój uniżony
W Bogu, Zbawicielu swym, tchnie rozweselony. 
Wejźrzał Pan na pokorę swojej służebnice,
Skąd, a to do ostatniej pod słońcem granice,

Wszelki naród będzie mię zwać błogosławioną, 
Bo który dziwną grozien i niewysłowioną 
Możnością i którego z wieków imię święte, 
Uczynił we mnie rzeczy wielkie, niepojęte.

Wszystkie bojące się go, aż do ostatniego 
Pokolenia, doznają miłosierdzia jego. 
Ruszył mocy z ramienia swego, pyszne plemię 
Rozproszył i uderzył myślą ich o ziemię.

Złożył z stolice swojej mocarze nadęte,
A pokorne uczynił między ludźmi wzięte, 
Głodne majętnościami nadał obfitemi, 
Bogacze na żebractwo rozegnał po ziemi.

Przyjął w łaskę swojego obranego z wiela,
Wspomniawszy na swą litość, <sługę Izraela>,
Jako ślubował ojcom naszym, <Abramowi>, 
I póki stanie wieków <jego potomkowi>. 

0	Królewska Dziewko, jakimi imiony
Dwór cię niebieski witał niezliczony,
Gdyś nad anielskie chóry wyniesiona,
Pod tronem Boskim siadła uwielbiona?

Zbór wiernych ludzi równa cię do wdzięcznej
I pełnej twarzy na niebie miesięcznej, 
Przyrównywa cię słońcu wybranemu,
Wojsku do bitwy uszykowanemu.

Zowie cię fórtą otwartą do nieba,
Wschodem, po którym zbawienia dojść trzeba, 
Gwiazdą po morzu ludzi żeglujących, 
Zdrojem wód żywych w polu pracujących.

Palmieś podobna i cyprysowemu,
I jaworowi, drzewu porzecznemu,
Podobnaś różej szczepionej krzakowi
I oliwnemu drzewu, i cedrowi.

Ciebie i miastem, i Boskim Kościołem,
I polnym kwiatem zowiemy wesołem, 
Broną zawartą, zamknioną od skazy, 
Rajskim ogrodem, źwierciadłem bez zmazy.

Tyś Dawidowa na moc budowana
Baszta, studnica przypieczętowana,
Tyś świetnej barwy kw<iat on lilijowy>,
Przez cię jest starty <diabła łeb wężowy>. 

Nie tak przyjemny dym mirry <się wznosi>,
Nie tak rozkoszny zapach <się unosi>
Cynamonowy gałązki i z soku
Balsamowego płynie szwego roku,

Jako jest wdzięczna twoja i kosztowna
Wonność, ani się żadna z nią porowna.
A jako świeca w dzień pod chwilę jasną,
Wszystkie ozdoby tak przed twoją gasną.

Ale któż, Panno, sławie twej podoła?
Głos z góry świętej na cię z wieków woła: 
Wszystkaś jest śliczna, przyjaciółko moja,
Próżna wszelakiej zmaze piękność twoja.

O Panno, któraś potłumieła wszędy
Wszystkich nowych wiar i odszczepieństw błędy,
Chciej wykorzenić i z naszej ojczyzny
Ostatki bluźnierstw i zetrzeć ich blizny.

0	Witaj, dniu przenaświętszy dzisiejszej niedziele,
Którego Pan okazał dobrodziejstwa wiele.
Acz wszystkie dni poświęcił, jednak nawięcej ten,
Tak iż słusznie od Ojców jest nazwan Pański Dzień.
Gdy przed stworzenim świata ciemna przepaść była,
Tego dnia niedzielnego światłość się zjawiła,
Gdy Pan Bóg rzekł: „Niechaj się rozświeci w ciemnościach,
Niechaj nowe promienie wynikną w przepaściach”.
Jako gdy o pułnocy powstawa gospodarz,
Pierwej jasną pochodnią postawia na lichtarz,
Tak Pan Bóg Wszechmogący, niż ten świat założył,
Tego dnia światłości swej skarby nam otworzył.
Przede wszystkimi dniami pierwszy niedzielny dzień,
Ponieważ iż napierwej światłość nastała weń.
Musi być i pogani coś o tym słychali,
Którzy naszę niedzielę Słonecznym Dniem zwali.
Jako tedy nad światłość nie masz nic droższego,
Tak też nad niedzielny dzień nie masz nic świętszego.
Gdyby Pan nie przeplatał światłością ciemności,
Nie byłoby między dniem i nocą różności.
Tego dnia są stworzeni niebiescy mieszczanie,
Cherubin i Serafim, i inszy dworzanie.
Wszystkie wojska, zastępy, anielscy chorowie
W ten dzień poczęli służyć swej Nawyższej Głowie.
Tego dnia obiecany Syn Boży przed wiekiem
Zstąpił w żywot Panieński, stał się jest człowiekiem.
Tego dnia przenaświętsze to niewieście plemię
Starło wężowi głowę zstąpiwszy na ziemię.
Tego dnia Chrystus wyszedł z jaskini grobowéj,
Tego dnia naczęściej miał z uczniami rozmowy,
Tego dnia tchnąwszy na nie dał im moc kapłańską,
Tego dnia je rozesłał w krainę pogańską.
W pierwszy dzień po sobocie rany swe okazał,
A zmartwychwstania swego koniecznie próbował.
W pierwszy dzień po sobocie Ducha swego posłał,
A na wszystko stworzenie dary swoje roźlał.
Tego dnia bez wątpienia na stolcu zasiędzie,
A żywe i też martwe w ten dzień sądzić będzie,
Bo iż w ten dzień ubogo raczył się ukazać,
W ten dzień się Go też srogo potrzeba spodziewać.
Przetoż my, bacząc ten dzień niewymownie świętym,
Nie oddawajmy się weń nierządom przeklętym.
Porzućmy weń docześne, brzuchowe staranie,
Starajmy się o wieczne dusze swej zbawienie.
Nasz Wszechmogący Panie, jakoś Ty jest święty,
A jako ten dzień sławny jest u Ciebie wzięty,
Sprawuj też dusze nasze, niech się tak sprawują,
Twej przemiłej słodkości niech się rozmiłują.
Daj nam to, Ojcze miły, po tym nędznym świecie,
Gdy te widome rzeczy ogień precz wymiecie,
Niechaj Cię w Mieście Świętym na wieki widzimy,
A z Tobą wieczne święto niechaj obchodzimy.
Amen.

0	Któż tak śmiały, któż tak, proszę, zuchwałego czoła, 
Który by się śmiał pokusić o twe strony zgoła? 
Co by się więc usty swymi stroju trzcinianego 
Dotknąć ważył i piszczałki ze źdźbła owsianego,

Jako jeden świętokrajca, godzien by był skargi, 
Kto by na munsztuk uczony śmiał położyć wargi, 
Na którymeś ty więc dziwne wyprawował pieśni, 
Że się słuchając Pan zdumiał i bogowie leśni.

Gdy z przytuloną do piersi tyś się porozumiał 
Lutnią, słoniem oprawioną, sam się Febus zdumiał; 
Każdy by rzekł, że sam Febus bije w kręte strony 
I osnowę trzewowitną ćwiczy bóg uczony.

Pan też z zagórza zaglądał, trząsając rogami, 
Choć suremką swoją słynie tam między bogami, 
Z daleka się przysłuchiwał, stulając kosmate 
Uszy, gdyś na szczupłej trzcinie pieśni grał bogate.

Echo też, za tobą chodząc, za wieczornej rosy, 
Zbierała po dźwięcznym lesie rozpuszczone głosy;
Narcysowi się swojemu po dolnych zwierzyńcach 
Zalecała pieśnią twoją, po kiściastych trzcińcach.

Komuż tedy odkazujesz odumarłe sprzęty, 
Lutnią i treść niebotyczną, o poeta święty? 
Tchu i dowcipu po tobie żaden dziś nie ma z to, 
Co by się twych pieśni podjął: partacześmy prosto.

Chcieliśmy twe gęśli oddać pasterskiemu bogu 
Na pustyniach arkadyjskich, przy kolącym głogu. 
Nie chciał przyjąć upominku, bo nie ufał sobie, 
Zęby więc brakiem nie stanął i wtórym po tobie

0	Złotopromienny Febe, by nie strzały
A nie promienie, ledwo by cię znały
Siostry: We wszystkim podobien ci boski
     Poeta polski.

Jeśli naciągnął na dumę frygijską
Posłuszne strony, albo na lidyjską,
Jeśli doryckie pieśni zaczął sobie,
     Był rówien tobie.

Przetoż, o Febe, dusza tak ćwiczona
Niech między bogi będzie policzona,
Na którą sam Bóg wylał swoje dary 
     Prawie bez miary.

Niech się Sarmatom zacnym nad ciemieniem 
Nowym gwiazdeczka zapali promieniem. 
Niechaj przezwisko wieczne nosi cnego 
     KOCHANOWSKIEGO.

Pozwolił Febus łagodnymi brwiami, 
Wyszedł od bogów złocistymi drzwiami, 
Zalecił późnym wiekom JANA cnego, 
     Bogów godnego.

0	Pragniecie widzieć władcę, Pana tego świata,
Którego wam przybycie nieba obiecały, 
Który siebie z ludzkością, ludzi z ludźmi zbrata, 
I w swem królestwie pokój im zapewni stały. 

Poczekajcie! niedługo ów święty się zjawi, 
Nie będzie on tak twardym jak na Paros głazy, 
Owszem, boską potęgą całą ludzkość zbawi, 
Chętnie prośby wysłucha, przebaczy urazy. 

Lecz wielkie ducha swego odkłada zamiary, 
Aby z większem pragnieniem był oczekiwany, 
By Mu gorętsze serca składano w ofiary, 
Kiedy na świat wyrzuci wielkie świata zmiany. 

Gdy więc przybędzie pasterz, którego świat czeka, 
Zaraz i kozy strojne w bogate wymiona, 
Dostarczą najczystszego i zdrowego mleka, 
I z siebie dobrych rodów wydadzą nasiona. 

Nie rzuci się na owcę wilk łupu spragniony, 
Dziki lew z żyznej paszy bydełka nie zgoni; 
Tu rosnąć będą same cukry, cynamony, 
I te kwieciste wieńce drzew cudownej woni. 

Bujne niwy wydadzą obfite pastwiska, 
Pasterz owce paść będzie na tej tłustej roli, 
A tam gdzie jedno czyste z nieba źródło tryska, 
Tysiącami spragnionych napoi dowoli. 

O ty, źródło czyściejsze nad szkło przeźroczyste, 
Co płyniesz bez początku, zawsze, wszędzie, czyste, 
Przypływaj nam nareszcie, dokończ Twego cudu, 
Ugaś pragnienie Ciebie spragnionego ludu. 


0	Czemuż stoi otworem mieszkanie Proroka? 
I czemu dawniej skryte świetniej słońce błyska? 
Czemu dziś i ta słodka pilnych pszczół patoka, 
Po twardych skałach płynie, z nich na świat wytryska? 

Czemuż bitne narody milczą osłupiałe, 
I lśnią się bujne niwy odziane w szkarłaty? 
I czemu ten widnokrąg, to powietrze całe, 
Wszędzie w około rozrzuca woniejące kwiaty? 

Dziś brzemienna Elżbieta, co niepłodną była
Śpiewa z brzemienną Panną świątobliwe pienia, 
A ta radość co w piersi tych niewiast ożyła, 
Swoim głosem dosięga niebiosów sklepienia. 

Do ich domu tak często pilny anioł wlata, 
Wesoły przylatuje, weselszy odleci, 
Zwiastuje tego Króla, tego Pana świata, 
Tego ojca co spóźnia przybycie do dzieci. 

O świetne pokolenie najwyższego Pana, 
Naródź się już raz, naródź! z przeczystej dziewicy. 
Długo oczekiwany, od rana do rana, 
Zstąp z łona Ojca, użycz nam boskiej prawicy. 

Pociesz śpiesznie strapionych! daj nam Twego chleba, 
O to Ciebie, Dziecino, w pokorze błagamy; 
Spojrzyj przecie na ziemię z wysokiego nieba, 
Przyjdź koić troski ziemi, otwórz szczęścia bramy. 

O Ty, nader szczęśliwa Panno! w świętych gronie, 
Która już nosisz w sobie niebiańską ozdobę, 
Ty, Jutrzenko, zrodzona na świętości łonie, 
Zwiastuj nam prędko światło i szczęśliwszą dobę. 

0	Któż Cię dziecino złożył w stajence ubóstwa? 
Jakież ręce Twe Ciało od zimna zasłonią? 
Oto Największa Panna, darem swego bóstwa
I czystości dziewiczej opiekuńczą dłonią. 

Ona w swojej czystości złote cnoty zdobna, 
Tchem niebieskim świętego ożywiona ducha, 
Zawsze wypogodzona, aniołom podobna, 
Sercem troskliwej matki płacz dziecka wysłucha. 

Sama go na dziewiczem swem łonie piastuje, 
Z śnieżnej piersi najświętszy pokarm mu dać spieszy, 
Z miłością macierzyńską ciągle go pilnuje
I płaczące niemowlę i pieści i cieszy. 

Tutaj wół, a tam osieł oddechy czystemi, 
Uklęknąwszy, to boskie Dziecię pokrzepiają; 
Tego, co lud nie poznał na tej świętej ziemi, 
Tego już bezrozumne zwierzęta poznają. 

Z górnych niebios zstępują i aniołki małe, 
Aby wdzięcznym swym chórem oddać Panu chwałę: 
Chwała niech będzie Panu w miłości i wierze, 
Pokój ludziom, co pokój umiłują szczerze. 

Pastuszkowie, gdy trzody na pastwisku strzegli, 
Do żłobu przywołani od trzódek odbiegli, 
Dzieciątku głoszą chwałę w miłości i wierze, 
A pokój ludziom, pokój miłującym szczerze. 

Niebiosów słodkie hymny wielbią boskie Dziecię, 
Brzmi radość i wesele po przestronnym świecie, 
Chwała niech będzie Panu w Trójcy Jedynemu, 
A pokój, pokój wieczny wiernym Bogu swemu. 

0	Już ósme w swym porządku światło zajaśniało, 
W niem i początek światła boskiego widziano, 
A pierwszy obrzęd prawa dopełniając z chwałą, 
Narodzonemu dziecku imię JEZUS dano. 

Od tego dnia rok każdy swój początek bierze, 
Światu go przekazały łzy i krew dziecięca, 
Tę epokę naznaczył JEZUS swojej wierze, 
Bo ja w sobie poczyna i w sobie uświęca. 

O! ludu zatracony, przybywaj w tę stronę, 
Tutaj, przy tem dziecięciu twe zbawienie całe, 
Godłem tego zbawienia, Imię ubóstwione, 
Imię JEZUS świętością bogate, wspaniałe. 

Jeśli się więc kto lęka o zgubę w złej doli
I ubóstwo mu grozi gdy utraca mienie, 
Niechaj w modłach się odda świętej BOGA woli, 
A w Nim zawsze pozyska pokój i zbawienie. 

Jeśli na kogo szatan swe sidła zastawi, 
Jeżeli świat lub ciało dobrego uwodzi, 
Niechaj wezwie JEZUSA, Jego imię sławi:
A On go zabezpieczy i złemu przeszkodzi. 

Gdy kogo znowu długa wciąż choroba nęka, 
Jeżeli śmierć straszliwa przejmuje go trwogą: 
Ulgę mu zaraz sprawi boska Pana ręka, 
Skoro Go tylko wezwie szczerych modłów drogą. 

Ktokolwiek zgoła wzywa to Imię tak drogie, 
I na łaskę zasłuży ofiarnemi śluby, 
Temu JEZUS da życie szczęśliwe i błogie, 
Bo sama ufność w Panu ratuje od zguby. 

Tę epokę naznaczył JEZUS swojej wierze, 
Bo ją w sobie poczyna i w sobie uświęca. 

O! ludu zatracony, przybywaj w tę stronę, 
Tutaj, przy tem dziecięciu twe zbawienie całe, 
Godłem lego zbawienia, Imię ubóstwione, 
Imię JEZUS świętością bogate, wspaniałe. 

Jeśli się więc kto lęka o zgubę w ziej doli, 
I ubóstwo mu grozi gdy utraca mienie, 
Niechaj w modłach się odda świętej BOGA woli, 
A w Nim zawsze pozyska pokój i zbawienie. 

Jeśli, na kogo szatan swe sidła zastawi, 
Jeżeli świat lub ciało dobrego uwodzi, 
Niechaj wezwie JEZUSA, Jego imię sławi: 
A On go zabezpieczy i złemu przeszkodzi. 

Gdy kogo znowu, długa wciąż choroba nęka, 
Jeżeli śmierć straszliwa przejmuje go trwogą: 
Ulgę mu zaraz sprawi boska Pana ręka, 
Skoro Go tylko wezwie szczerych modłów drogą 

Ktokolwiek zgoła wzywa to Imię tak drogie, 
I na łaskę zasłuży ofiarnemi śluby, 
Temu JEZUS da życie szczęśliwe i błogie, 
Bo sama ufność w Panu ratuje od zguby. 

0	Gwiazda co świetniej błyszczy na niebieskim świecie, 
Do Betleem prowadzi trzech mędrców, trzech króli. 
I kogoż więc szukacie? Czy JEZUSA chcecie? 
W tej chacie JEZUS leży; zbliżcie się powoli. 

A wszedłszy do stajenki, gdzie Pan na was czeka, 
Na kolanach uczcijcie tę dziecinę małą, 
Lecz wielką duchem Boga i duszą człowieka, 
Bo w postaci dziecięcia bóstwem okazałą. 

Z kornem czołem powstawszy, dobądźcie z skarbnicy: 
Złota, kadzidła, mirry ofiarnicze dary; 
Składajcie je Synowi przeczystej Dziewicy, 
Z duchem tak samo czystej jak MARYJA wiary. 

Słuchajcie tam miłego tego dziecka tchnienia, 
To znowu mówcie z Matką, patrzcie na Jej lica, 
Tem dzieciątkiem to JEZUS, hasło wybawienia: 
A tą Matką MARYJA, przeczystą Dziewica. 

Już i Balaam głosił przyjcie na świat Pana, 
Że Go i od bezbożnych oczekuje chwała; 
Jest to ta gwiazda z domu Jakóba wysłana, 
Aby po całej ziemi ludom przyświecała. 

Lecz dosyć patrzeliście na oblicze Boże,
Trzeba i mnogim ludom nieść pociechę błogą, 
Siadajcie więc królowie na wielbłądy hoże, 
Spieszcie do nich, lecz tajną dla Heroda drogą. 

Bo król Herod okrutny, i srogi i skryty, 
Ów lis szczwany co chytrą duszę nosi w sobie, 
Utopiłby w JEZUSIE sztylet krwi niesyty, 
Gdyby wiedział, że leży ukryty w tym żłobie. 

0	Nie wiem co mi dobrego zwiastuje me serce, 
Myśl wesoła, chęć żywa wzywa do świątyni.
Symeonie! pospieszmy na święte kobierce, 
Niech z nas każdy do chwały Pana się przyczyni. 

Patrzaj! najwyższy kapłan dąży do ołtarza 
I święte składa wedle zwyczaju ofiary: 
I wznoszą się ku niebu, do światów mocarza, 
Woniejące wokoło całopaleń dary. 

Oto! i ta niewiasta w pokorze i wierze, 
Łzą radości zroszone ocierając lice, 
Daje swojemu Bogu to dziecię w ofierze, 
Razem synogarlicę i świętą gromnicę. 

Sądzą wszyscy, że Matka, jak niewiasty inne, 
Wraz z synem w tej świątyni będzie oczyszczona, 
Lecz nie! - tu czysta Panna, dzieciątko niewinne, 
Świętych Pana wprowadza do śmiertelnych grona. 

Co ta znowu za światło wkoło się rozszerza? 
Czy całe słońce wpadło pod święte sklepienie? 
Czyli może tak błyszczy od tego ołtarza? 
Nie! to cud tego dziecka, to jego promienie. 

Wątłe już Symeonie chciej przyspieszać kroki, 
I bierz na swoje ręce ten skarbiec uroczy, 
A spełniając najwyższe niebiosów wyroki, 
Nasyć niemi spragnione człowieczeństwa oczy. 

Twój duch już przepowiedział, że to światło Boga 
Ujrzysz w Całym niebieskiej potęgi rozwoju. 
Tem światłem więc sam Chrystus, w nim zbawienia droga: 
Teraz błogo umierać i umrzeć w pokoju. 


0	Spieszcież już do Chrystusa wy dobrzy młodzianie! 
A przybywszy wołajcie słowy pobożnemi: 
Witaj nam młody JEZU! witaj światów Panie! 
Na tym nędznym padole, śmiertelnika ziemi. 

Skądże wracasz młodzianku? troskliwie pytamy: 
Powiedz, jak Ci się dotąd wszędzie powodziło? 
Nas bowiem nieszczęśliwych, u przepaści bramy, 
I wiele niebezpieczeństw i nieszczęść trapiło. 

Zewsząd w kraju zebrane dwuletnie chłopięta, 
Wściekły Herod, bez Boga, bez litości razem: 
Jakby jakie niedawno zrodzone jagnięta, 
Rozkazał pomordować swej żądzy żelazem. 

My co pod tarczą Boga trzech lat doszli przecie, 
Patrzeliśmy ze wstrętem na śmierć naszych braci, 
Płacz rodziców się rozległ po gwiaździstym świecie, 
A Herod się ukazał w swej wilczej postaci. 

Z Egiptu ocalony wróciłem w te strony, 
Do tej ojców krainy, do tej mojej ziemi, 
A dziś, gdy już dwunasty rok liczę skończony, 
Ojca Ojców uwielbiam modły gorącemi. 

Dla własnego więc do mnie schodźcie się pożytku, 
I szlachetne obierzcie sobie życia wzory, 
Wnijdziem razem do tego świętego przybytku, 
Z modłami uwielbienia, wiary i pokory. 

Cóż to znowu za cuda w tym Pańskim kościele? 
Widno sędziwych, starców razem z tym chłopczykiem, 
Z nim o wielkim Messjaszu rozmawiają wiele, 
A wszyscy go witali radości okrzykiem. 

Jakże on zawsze skromny, jak mądrze rozprawia, 
Jak jasno niezgłębiane tłómaczy podania, 
Jak czysto każdy przedmiot tym starcom przedstawia, 
Jak trafną ma odpowiedź, jak trafne pytania! 

Dla nabycia mądrości lat długich nie trzeba, 
Gdy swą mądrością natchnie Duch zesłany z nieba; 
To dziecię, dwakroć starcem dojrzałością ducha, 
A starzec dwakroć dzieckiem, kiedy Go wysłucha. 

1	Gryfowie strzegą złota i biją się o nie
     Tak w południowej, jako i w północnej stronie.
Niebożęta Pigmei trudność z nimi mają,
     Którzy się o ten kruszec z pilnością starają.
Ale polscy Gryfowie nie tak żądni złota,
     Jako wolności stróże, w których ta ochota,
Że i umrzeć za wolność zyskiem poczytają,
     Skąd też i od ojczyzny dawną wdzięczność znają. 
Mimo insze przykłady i zacny podczasy
     Herbownym i ojczyźnie jest wszelkimi czasy 
Powodem do wolności, krwią przodków nabytej,
     Z okazałej swej chęci bynamniej nieskrytej. 

1	Częstokroć wiele ludzi zacnych, Miłościwy Panie Bracie, którzy nieboszczyka pana Mikołaja Sępa Szarzyńskiego, brata mego rodzonego, albo zaznali, albo też pisma jego czytali, rozmawiali ze mną i z narzekaniem, żem sie o to nie starał, aby prace i pisma jego do kupy były za moim staraniem zebrane i światłu pokazane. Ja zaiste, będąc w tej mierze i sam na sie frasowity, żem do tego przyść nie mógł, i narzekaniem ludzkim poruszony, starałem sie, jakobym i żądności onej prawie pospolitej od wszytkich, którzy sie w dowcipie brata mego zakochali, i powinności mojej braterskiej, a przy tym sławy brata mego nie odbiegał. Lecz mi to na wielkiej przeszkodzie było, że po ześciu z tego świata brata mego nieboszczyk zacnej pamięci Jego M. Pan Stanisław Starzechowski, podkomorzy ziemie lwowskiej, pisma i księgi jego na swój dozór i opiekę wziął, który też potym wrychle umarł, także też ja z pilnością sie o onych pismach pytając, mianowicie u nieboszczyka pana Pobidzińskiego, nie mogłem sie dopytać. Mając tedy trochę pism takowych brata mego, oczekiwałem z niemi, azaby sie ich więcej kędy miedzy ludźmi uczonemi naleźć mogło. Lecz gdy sie nic takowego nie pojawiło, jam sie, patrząc na złe zdrowie moje, aby i ta trocha, co przy mnie była, jako inszych wiele nie zginęła, obawiając, użyłem jednej zacnej osoby duchownej do przejźrzenia i sporządzenia pism ręki brata mego własnej, które przy mnie były, które ja, aby świat widziały, pod miłościwą obronę W.M. Mego Miłościwego Pana i Brata i za upominek po bracie mym oddaję. Zalecam się przy tym miłościwej łasce W. M. braterskiej Mego Miłościwego Pana i Brata.
W. M. mego Miłościwego Pana życzliwy brat i sługa
Jakub Szarzyński Sęp, podstoli ziemie lwowskiej.


1	Córa to grzechowa,
Świat skazić gotowa:
Wszytko, co się rodzi,
Bądź po ziemi chodzi, 
Lub w morskiej wnętrzności
I wietrznej próżności,
Jako kosarz ziele
Ostrą kosą ściele;
Tak ta wszystko składa,
Ani opowiada
Nikomu swojego
Zamachu strasznego.
I wy, co to ćcicie,
Prawda, że nie wiécie, 
Jeśli nie przymierza
Ta sroga szampierza
Któremu do szyje.
Strzeż się: oto bije!

1	O krótkości i niepewności na świecie żywota człowieczego

Ehej, jak gwałtem obrotne obłoki 
I Tytan prętki lotne czasy pędzą, 
A chciwa może odciąć rozkosz nędzą 
Śmierć - tuż za nami spore czyni kroki.

A ja, co dalej, lepiej cień głęboki 
Błędów mych widzę, które gęsto jędzą 
Strwożone serce ustawiczną nędzą, 
I z płaczem ganię młodości mej skoki.

O moc, o rozkosz, o skarby pilności, 
Choćby nie darmo były, przedsie szkodzą,
Bo naszę chciwość od swej szczęśliwości 
Własnej (co Bogiem zowiemy) odwodzą.

Niestałe dobra! O, stokroć szczęśliwy, 
Który tych cieniów wczas zna kształt prawdziwy.

1	SONET II
Na one słowa Jopowe:
Homo natus de muliere, brevi vivens tempore etc.

Z wstydem poczęty człowiek, urodzony 
Z boleścią, krótko tu na świecie żywie, 
I to odmiennie, nędznie, bojaźliwie, 
Ginie, od Słońca jak cień opuszczony.

I od takiego (Boże nieskończony, 
W sobie chwalebnie i w sobie szczęśliwie
Sam przez się żyjąc) żądasz jakmiarz chciwie
Być miłowany i chcesz być chwalony!

Dziwne są twego miłosierdzia sprawy –
Tym się Cherubim (przepaść zrozumności) 
Dziwi zdumiały i stąd pała prawy 
Płomień, Serafim, w szczęśliwej miłości.

O Święty Panie, daj, niech i my mamy 
To, co mieć każesz, i tobie oddamy.


1	SONET III
Do naświętszej Panny

Panno bezrówna, stanu człowieczego 
Wtóra ozdobo, nie psowała w której 
Pokora serca ni godność pokory, 
Przedziwna Matko Stworzyciela swego!

Ty, głowę starwszy smoka okrutnego, 
Którego jadem świat był wszystek chory, 
Wziętaś jest w niebo nad wysokie chory, 
Chwalebna, szczęścia używasz szczyrego.

Tyś jest dusz naszych jak księżyc prawdziwy, 
W którym wiecznego baczymy promienie 
Miłosierdzia, gdy na nas grzech straszliwy
Przywodzi smutnej nocy ciężkie cienie,

Ale <i> zarzą już nam nastań raną, 
Pokaż twego Słońca światłość żądaną!

1	SONET IV
O wojnie naszej, którą wiedziemy z szatanem, światem i ciałem

Pokój - szczęśliwość, ale bojowanie 
Byt nasz podniebny: on srogi ciemności 
Hetman i świata łakome marności 
O nasze pilno czynią zepsowanie.

Nie dosyć na tym, o nasz możny Panie, 
Ten nasz dom - Ciało, dla zbiegłych lubości 
Niebacznie zajżrząc duchowi zwierzchności, 
Upaść na wieki żądać nie przestanie.

Cóż będę czynił w tak straszliwym boju, 
Wątły, niebaczny, rozdwojony w sobie? 
Królu powszechny, prawdziwy pokoju,
Zbawienia mego jest nadzieja w tobie.

Ty mnie przy sobie postaw, a przezpiecznie
Będę wojował i wygram statecznie.


1	SONET V
O nietrwałej miłości rzeczy świata tego

I nie miłować ciężko, i miłować 
Nędzna pociecha, gdy żądzą zwiedzione
Myśli cukrują nazbyt rzeczy one, 
Które i mienić, i muszą się psować.

Komu tak będzie dostatkiem smakować 
Złoto, sceptr, sława, rozkosz i stworzone
Piękne oblicze, by tym nasycone 
I mógł mieć serce, i trwóg się warować?

Miłość jest własny bieg bycia naszego, 
Ale z żywiołów utworzone ciało
To chwaląc, co zna początku równego,
Zawodzi duszę, której wszystko mało,

Gdy Ciebie, wiecznej i prawej piękności 
Samej nie widzi, celu swej miłości.

1	Do Pana Mikołaja Tomickiego

Tomicki, jeśli nie ganią owego,
Który ku chwale świeci lampą onej
W sobie chwalebnej, świętej, niezmierzonej
Światłości, światła skąd jasność każdego,

Nie będę nazwan lekkiem od żadnego, 
Bym sławił piękność w tobie doświadczonej
Kożdemu cnoty. Jeno, żem uczonej 
Mało pił wody, nie śmiem się jąć tego.

Chęć przyjmi wdzięcznie – na tej Bóg przestaje,
Lecz, jeśli Muzy z ubóstwem się zgodzą, 
Dzielność, stateczność, rozum, obyczaje 
Twoje, co zacność (choć wielką) przechodzą,

Wiersza mojego ustawną zabawą 
Będą. Co mówię? Będą sławą prawą!

1	Coeli enarrant gloriam Dei

Narodzie głupią mądrością chłubliwy 
I błędom zmyślnym wierzyć uporczywy, 
Mnóstwem gwiazd ślicznych niebo ozdobione 
Obacz, a zmysły wżdy oświeć zaćmione!

Poznasz, że mądrym, że jest wiekuistym 
Pan, co ma pałac na sklepie ognistym,
W którym zawiesił i wietrzne próżności, 
I możną wodę zniósł z ziemnej ciężkości.

W pewne godziny dzień nocy cieniowi, 
W pewne godziny noc zstępując dniowi
Świadczą swym biegiem, tak porządnie zgodnyn 
Że nie trafunkiem świat stanął przygodnym.

Nieba machina, tak zgodnie sprawiona, 
Że mądrość Pańska, że moc nieskończona 
Wiecznie ją rządzi, woła, a po wielkim 
Świecie jest słyszny głos i uszom wszelkim.

Bo w żadnym kącie świata mieszkanego 
Niemasz narodu tak sprośnie grubego, 
By wżdy nie baczył, iże prawo rządzi 
Niezmylne niebem, bo nigdy nie błądzi.

Kto się, gdy nieba chmura nie zakrywa, 
Patrząc na jasnych gwiazd blask, nie zdumiwa? 
Abo gdy światłem uderzy go w oczy 
Słońce, ognistym gdy się kołem toczy?

Które, gdy z łoża powstawa swojego, 
Jak oblubieniec obleczon z szczyrego 
Złota ubiorem, a wieniec z kamieni 
Kosztownych sprawion głowę mu promieni,

Do kresu swego nic nie zmordowany 
Gwałtem się wali; dobrze przyrównany
Kształtem i siłą, i pędem onemu 
Jest obrzymowi sto rąk mającemu.

Od wschodu bieżąc aż tam, gdzie powstawa
Noc ciemna, gwiazdom światłości dodawa 
I, co jest kolwiek tu, na niskiej ziemi, 
Wspładza i żywi płomieńmi swojemi.

Ale porządek na wysokim niebie 
Nie tak patrzących myśl ciągnie do siebie,
Jak zakon, Panie, twój ku przystojności 
Nakłania zmysły i psuje chciwości.

Twe obietnice odmiany nie znają 
I światłem prawdy serca utwierdzają;
A tak nas karzesz, gdyć który przewini, 
Że w nim pożytek twa święta kaźń czyni.

Twe przykazanie oczy nam zabawia 
Wdzięczną radością i szczyrą ustawia,
Panie, twą chwałę, której nie naruszy 
Starość, co zębem stalnym wszytko kruszy.

Przy twych dekretach prawda z pobożnością 
Zawsze przebywa, strzegąc ich z pilnością, 
Które są słodsze nad miód i nad złoty 
Kruszec ważniejsze i rzadkie klejnoty.

Przeto ich w sercu swym sługa twój, Panie, 
Słusznie pilnować nigdy nie ustanie, 
Wiedząc nagrodę, którąś ty zgotował 
Każdemu, stale kto ich będzie chował.

Lecz błędy wszytkie kto swe wiedzieć może? 
Ty mię sam oczyść, wiekuisty Boże, 
I wniwecz obróć moje wszytkie złości, 
Któremi-m zmazan prócz mej wiadomości,

A daj, by pychy tobie brzydkiej siła 
Do serca mego nigdy nie wchodziła;
Tak mię na wieki, prócz trudności wszelkiej,
Oków pozbawisz bezbożności wielkiej.

Słowa ust moich, myśl serca mojego 
Pokorną przyjąć racz uniżonego, 
Proszę, o Panie! Bo tyś jest zbawieniem, 
Bogiem, nadzieją i mym wspomożeniem.

1	
Quid gloriaris in malitia, qui potens es in iniquitate

Czemu się chlubisz, Tyrannie, 
Z twoich praktyk złością możnych? 
Pańska dobroć nie ustanie 
Pilnować ludzi pobożnych.

Ostrzejszy nad naostrzoną 
Brzytwę język twój pilnuje 
Nieprawdę zmyślać szaloną 
I na dobre potwarz knuje.

Milszać złość niż cnoty święte, 
Milszyć kłamca niż prawdziwy,
Rado oko twe przeklęte 
Patrzą zdrady zaraźliwej.

Przetoż cię Pan Bóg wyrzuci 
Z pośrodka ludu swojego, 
Starwszy cię na proch, wywróci 
I dom twój z gruntu samego.

Na to patrząc ukrzywdzony 
Zlęknie się Pańskiej możności,
A iż nagle zły skażony, 
Rozśmieje się w przezpieczności.

Rzecze: "Onoż on, co w złocie 
Ufał, w mocy, w chytrej sprawie, 
Z płaczliwych się śmiał w kłopocie, 
Zapomniawszy Boga prawie".

A ja, drzewo jak oliwy,
W ogrodzie Pańskim wszczepiony,
Kwitnąć będę, nielękliwy, 
W nadzieję z nieba obrony.

A ciebie przed wszemi, Panie, 
Wyznam skaźcą nieprawości 
I mając w tobie ufanie 
Zniosę wszelkie doległości.

1
Lament Kościoła Powszechnego 
Miserere mei, Deus, quoniam conculcavit me homo

Racz się nade mną zmiłować, mój Panie, 
Bo mię przeciwnik depce i staranie
Ma o tym pilne, abym na odmiany 
Wszelkim kłopotem był umordowany.

Depce mię srodze, pyszniąc się wielością 
Ludzi, i zbytnią tłumi mię srogością;
W żaden dzień wolnym nie jestem od niego 
I noc nie próżna strachu okrutnego.

Wszakże, choć we dnie, choć strach obciążliwy 
Mnie w nocy ciśnie, Ojcze dobrotliwy, 
Tyś jest nadzieją moją, mój obrońca, 
I będziesz w kożdej potrzebie do końca.

Twemi ja, Panie, będąc upewniony 
Obietnicami, ani zaślepionej 
Ludzkiej chytrości, ani groźby srogiej 
Bać się nie będę, ni wojennej trwogi.

Cóżkolwiek mówię, to źle wykładają, 
Każdej przyganę mojej sprawie dają;
Na to swą pilność wszytkę obrócili 
Bezbożni ludzie, aby mię hydzili.

I w zborach radzą, aby głowę moję 
Lub skrytą zdradą, lub przez jawną zbroję
Stracili; przeto ścieżek mych pilnują, 
Mnie przezpieczeństwa nic nie zostawują.

A więc to zcierpisz, Panie sprawiedliwy? 
Będąż się cieszyć z swoich spraw złośliwi? 
Będziesz odwłaczał zborowi zdradnemu 
Przyść k upadkowi niepodźwignionemu?

Wiem, o wiem pewnie, wiekuisty Panie, 
Że liczysz moje kożde uciekanie
I chowasz kropię łez oczu płaczliwych,
I wiesz przyczynę kłopotów straszliwych.

Staranie złośnych niczym czynisz prawie, 
A mnie twe ucho nakładasz łaskawie 
I znaki jasne twojej życzliwości 
Mnie okazujesz i stałej miłości.

Twemi ja, Panie, będąc upewniony 
Obietnicami, ani zaślepionej 
Ludzkiej chytrości, ani groźby srogiej 
Bać się nie będę, ni wojennej trwogi.

A zawsze ciebie, o stróżu mojego 
Żywota, chwalić będę, ojczystego, 
Rytmem zwyczajnym i, oswobodzony, 
Dać nie omieszkam ofiary ślubionej,

Twą łaską wolny. Pomocą twą nogi 
Moje nie zstąpią z twojej świętej drogi,
Dokąd duchowi mojemu mieszkanie 
W tym wątłym ciele będzie, o mój Panie!

1
De profundis clamavi ad te, Domine

W grzechach srogich ponurzony, 
Ze wnętrzności serca mego 
Wołam, Boże niezmierzony! 
Mego głosu rzewliwego 
Racz słyszeć prośby płaczliwe,
A z miłosierdzia Twojego 
Nakłoń ucho lutościwe!

Będzieszli chciał nasze złości
Ważyć, Ojcze dobrotliwy,
Wagą twej sprawiedliwości - 
I któż tak będzie szczęśliwy, 
Kto tak w cnotach utwierdzony, 
Gdy przyjdzie na sąd prawdziwy, 
By nie miał być potępiony?

Ale Ty, sędzia łaskawy,
Nie według szczerej srogości
Karzesz nasze błędne sprawy.
Zakon Twój pełen lutości
I wierne Twe słowa, Panie, 
Że mię wyrwiesz z tej ciężkości,
Czynią mi pewne ufanie.

Przeto, choć zorza różana 
Promienne słońce przywodzi, 
Choć mgłą ciemną przyodziana 
Noc z ciemnościami przychodzi, 
Narodowi wybranemu 
Niech wątpienie nie przeszkodzi? 
Śmiele ufać Panu swemu.

Bowiem skarb jest nieprzebrany 
Wieczne miłosierdzie Jego:
On nie leniw zgoić rany
I poddźwignąć upadłego;
On, prócz wszelkiego wątpienia,
Nie zapomni ludu swego, 
Przywiedzie go do zbawienia.

1	Ciebie, wszego stworzenia o obrońco wieczny, 
Wzywam, wątły, ubogi i nigdzie bezpieczny:
Miej mię w pilnej opiece, a we wszytkiej trwodze
Pośpiesz przynieść ratunek duszy mej niebodze.

Uskrom choć rózgą twoją ciało zaślepione 
I żądzą próżną, sprośną, szkodną napełnione;
Niech się wstyda, że pragnie duszy swej panować:
Słuszniej wiecznej ma służyć, co się musi psować.

I wy, wojska zazdrosne (Pan Bóg mnie obroną), 
Tył podajcie i weźmcie hańbę nieskończoną,
Co dóbr (skąd was wygnano) stworzeniu Pańskiemu 
Nie życzycie i chwały stwórcowi swojemu.

Szczęście me, chwało moja, niech wskok wstyd poczują, 
Którzy mi inszą chwałę, nie ciebie, cukrują. 
Co ma człowiek nie twego? A który się chlubi 
Z darów twych, wieczny Królu, dary twoje zgubi.

To szczęśni, to weseli, którzy wyznawają, 
Że twe jest, co jest dobrze, i ciebie szukają,
Wiecznotrwałej ozdoby, i czynią staranie, 
By chcąc samego ciebie miłowali, Panie.

I mnie policz w tę liczbę, Ojcze miłosierny, 
A daj, bym i tu baczył, iżem proch mizerny
I, nierówny tak ciężkich przygód nawałności, 
Niech znam moją możnością wielkie twe lutości.

Ale kto jest szczęśliwy, choć dyjamentową 
Wdział zbroję, wojnę cierpiąc długą i surową? 
Przeto proszę: ty, któryś jest obrońcą w boju, 
Nie odwłaczaj dać się nam, zbawienny Pokoju.

1	Panie nasz wszechmogący, wieczny, niepojęty, 
Tobie Cheruby krzyczą: "Święty, święty, święty!",
Tobie Seraf, miłości prawej płomień czysty, 
A twej chwały dwór znaczy firmament ognisty.

Przeto, choć wszędy tyś jest, oczy me płaczliwe 
Tam podnoszę i serce tam wzdycha teskliwe;
Bo ciężkościom nierówne zmysłów mych krewkości
Jak słudzy od swych panów, pragną twej lutości.

I wola ma, twej wolej sługa nieskwirkliwa, 
Wżdy, by skromna od paniej panna, oczekiwa, 
Rychło jej rękę podasz i sprawiedliwego 
Ciężaru gwałt uskromisz z miłosierdzia twego.

O Ojcze miłosierny, którego dobroci 
Żadnego grobla grzechu zdrojów nie odwróci,
Już się zmiłuj nad nami, zmiłuj się nad nami,
Jużeśmy nazbyt pełni szkody z despektami.

Już serce nie boleje, lecz jakmiarz umiera,
Gdy nam możność niewdzięczna część i cześć wydziera, 
Gdy nas hardość nadęta przenosi oczami, 
Nie bacząc, że nie gardzą oczy twoje nami.

1	Herby i zbrojej obraz, i twojego, 
Cny wojewodo, ciała ślachetnego
Widzimy smętni, iże nie życzyły
Zazdrosne Parki, by dłużej służyły 
Wdzięcznej Ojczyźnie twe sprawy poczciwe,
Które tak długo będą pamiętliwe,
Jak mądrym w radzie, tak mężnym we zbrojej.
Dokąd dzielności poruczone twojej
Szyrokie potrwa Podole i póki 
W bezportny Euxin Dniestr pójdzie głęboki.

1	Raz złotowłosy za żywota mego 
Febus tor przeszedł wozu nie swojego;
Tak moje witkę skwapliwie przecięła 
Skąpa Lachesis i zaraz odjęła
Rodzicom moim z nadzieją wesele, 
A mnie za żywot grób dała w kościele.
Równie tak kosą ostrą pracowity 
Oracz kwiateczek wonią znamienity, 
Nowo rozkwitły, ścina niebaczliwie,
Którego długo czekały teskliwie 
Śliczne Dryjady, żądając go sobie 
I dla wonności, i czołu k ozdobie;
A on z drugimi na pokosie kwiatki 
Leży, już zwiędły gwałtem, a nie łatki.

1	Długa nadzieja, radość krótka, żal płaczliwy 
Rodziców moich, leżę tu, przedsię szczęśliwy, 
Żem nie poznał nadzieje, radości, kłopota, 
Podan niebacznej śmierci na progu żywota.


1	Jeśli, jako kto żywot wiódł, śmierć pokazuje
(Gdyż nadzieja głos ludzki aż dotąd formuje), 
Tedy świątobliwości twojej nie potrzeba,
Zacna pani, świadectwa cudownego z nieba.
Bo, gdyś poszła do chwały, którąć Bóg zgotował,
Kto był, kto twego ześcia z ziemie nie żałował? 
Duchowieństwo, ubodzy, sieroty z wdowami,
Jako po matce własnej zalali się łzami. 
Także i stan ważniejszy, i gmin pospolity 
Albo dali wzdychania, albo płacz obfity. 
Dalekie, nieznajome taż żałość strzesktała;
Płakałby nieprzyjaciel, aleś go nie miała.

1	Patrząc na twoje cnoty, a wzrok ku naszemu
Obracając wiekowi, do złego skoremu, 
Kształcie panien, wdów, mężczyzn i bez równej żono,
Dziwno nam, iżeć umrzeć kiedy dopuszczono.


1	Skromność, hojność, układność, wspaniałość, pokora,
Poważność, cnoty różne nie czyniły spora 
W tym cnym duchu, owszem go stawiły podobnym
Onym (które już posiadł) przybytkom nadobnym, 
Co, idąc różno, zgodną czynią harmoniją.
Któż rzecze: Trafunk, że ją nazwano Zofiją?


1	Twój grób widzimy, pani, zacnych królów plemię
I cnót świętych przybytku, z dziwem, czemu ziemię 
Bóg tobą lub ozdobił, lubo osierocił.
Lecz słusznie: i nam pociech, i twe prace skrocił.

1	Domy, skąd cześć śmiertelną wiodłaś, dobrze znając,
A dusze nieskończonej sprawy uważając, 
Nie tylko cię piramid abo mauzeołów,
Ale też godną znamy ołtarzów kościołów.

1	Panieństwa kwiatek tu leży schowany, 
Twą, skwapna śmierci, ręką rozerwany.
Wżdy twój jad próżny: bo ten kwiat ku wiośnie
Onej ostatniej i wiecznej wyrośnie, 
Wonie lilijej pełen i czystości,
I kwitnąć będzie prócz strachu zwiędłości,
Ozdobą onym, co na Barankową
Chwałę pieśń krzyczą, własną, czystą, nową.

1	Zwyczaje, dom, urodę, kiedym była żywą,
Kto znał moje, musiał mię sądzić za szczęśliwą. 
I samam na fortunę narzekać nie śmiała
I na on czas, gdym wdzięcznej matki postradała.
Bowiem ociec nie dał znać sieroctwa i trochę
Potrwawszy, równą matce dał mi Bóg macochę. 
A snadźci, by był tenże chciał wieków przedłużyć,
Mogłam lepiej niż matki jej dobroci użyć. 
Com to rzekła? Macochać była; w tym znać dała:
Trzech dni, do nieba idąc, czekać mię nie chciała.

1	"Czemuś zwyczaj zmieniła?" (rzekła, gdy poznała 
Kostczanka śmierć macochy, a sama konała).
Przed tobą-m ja chadzała i zjęta chorobą
Przed tobą, droga matko, przecz konam za tobą?
Czy, iż słusznie wprzód umrze, kto pierwej zrodzony?
Wolę złamać domowy rząd niż przyrodzony. 
Czy mi chcesz być przewodnią? Nie było potrzeba:
Wiem ja z twojej nauki, gdzie droga do nieba.

1	Tu on napiękniejszy kwiat panieńskiej młodości,
Któremu i Helena, i sama w piękności 
Wenus równa nie była, leży pochowany,
Nogą nielutościwej śmierci podeptany. 
Pytasz, przecz tak nadobny kwiateczek ku wiośnie,
Gdy drugie kwiatki rosną, znowu nie wyrośnie? 
Płomienie febry ciężkiej, które go paliły,
Te mu tę smutną łąkę gwałtem zasuszyły. 
I aż ogniem zrządzonym ten grób pokropiony
Będzie, tuż on (dziwna rzecz) wznidzie odrodzony.
Upuść na tę mogiłę którą kropię z oczy:
Niech go ziemia odwilży, nie tak twardo tłoczy.

1	Ty, co Rzym wpośród Rzyma chcąc baczyć, pielgrzymie,
A wżdy baczyć nie możesz w samym Rzyma Rzymie, 
Patrzaj na okrąg murów i w rum obrócone
Teatra i kościoły, i słupy stłuczone:
To są Rzym. Widzisz, jako miasta tak możnego
I trup szczęścia poważność wypuszcza pierwszego.
To miasto, świat zwalczywszy, i siebie zwalczyło,
By nic niezwalczonego od niego nie było. 
Dziś w Rzymie zwyciężonym Rzym niezwyciężony 
(To jest ciało w swym cieniu) leży pogrzebiony. 
Wszytko się w nim zmieniło, sam trwa prócz odmiany
Tyber, z piaskiem do morza co bieży zmieszany. 
Patrz, co Fortuna broi: to się popsowało,
Co było nieruchome; trwa, co się ruchało.

1	
Piorunem strasznym obrzymy pobite, 
Poważnych królów sprawy znamienite 
Niech, kto chce, śpiewa: nam się, lutnio, mało
Pegazskich zdrojów wody pić dostało.

Bacha śpiewajmy, cicho pijącego,
Przy nim Cyprydę i wojny pustego 
Spokojne dziecka, które zawżdy swoje 
Na rozpalonej skale ostrzy zbroję.

Powiedzmy k temu żartowliwe zdrady 
Leśnych satyrów na śliczne dryjady 
Albo płacz śmieszny nieważnej ciężkości
Która przy trudnej tuż chodzi miłości.

I was, nadobne nimfy, wspomieniemy,
A zawsze ciebie naprzód przed inemi, 
Którą Dniestr rybny, którą Wisła sobie
Biorą (lecz z krzywdą oba) ku ozdobie.

Długi na kresie co krótkim Strwiąż płynie, 
Że cię wychował, prawdziwie tym słynie, 
Pewien w tej mierze i oceanowi 
Sławy nie stąpić, tysiąc nimf królowi.

Nie darmo hardy, jawnie to baczymy, 
Jako ty kwitniesz dary ozdobnymi, 
Zrównałaś stanem z wstydliwą Dyjaną, 
Zrównałaś twarzą z Wenerą różaną.

Mniejsza od ciebie Pallas w obyczaje,
W kożdej twej sprawie Charis się znać daje,
I zdumiewa się Helikon uczony, 
Gdy lilijaną ręką bijesz w strony.

Ozdobo ziemi! szczęśliwy, szczęśliwy, 
Komu cię Pan Bóg naznaczył życzliwy,
Komu cię Hymen słowy statecznymi 
I pochodniami przyłączy wiecznymi.

1	Piszą: król Agatokles gdy swoim cześć sprawiał, 
Miedzy złote naczynie zawsze glinę stawiał, 
Tak mieszając ubóstwo z bogactwy hardymi;
A przyczynę powiadał tę przed gośćmi swymi:
"Ja, którego Bóg sławą i państwem ozdobił, 
Pomnię, iże mój ociec z gliny garnce robił". 
O, szczęśliwy, kto stanu dostawszy wielkiego, 
Pomni, czym był, i baczy moc szczęścia zmiennego.


1	Ubogiś? Ubogim być musisz zawżdy. Czemu?
Bogactw teraz nie dają, tylko bogatemu.
Chcesz mieć co? Przynieśże co. Bierz za słowa słowa;
Taka teraz po wielkim brzmi pałacu mowa.

1	Pijane sługi dzieciom swym pokazowali
Spartani, chcąc, by sprosność pijaństwa w czas znali. 
Mądrze! Poznanej wady w swym kształcie prawdziwym
By się nie strzegł, i będzież kto tak niebaczliwym? 
Toż chciał (mnimam), w pierścieniu co dał Oślej Głowie
Miejsce naprzód: by głupstwa sprosność potomkowie 
Na ten herb znali patrząc, mądrość mieli w cenie. 
I dokazał tak, jako niesie me baczenie.

1	Patrzaj na dowcip Leliwy mężnego,
Jak herb wytworny dał do domu swego:
Miesiąc w odmiennej, w jednej twarzy chodzi
Wdzięczna Jutrzenka i słońce przywodzi. 
Tamten Fortuny, ta cnoty obrazem;
Dobrze, kto posiadł tę parę zarazem, 
Lecz komu cieniem zajdzie szczęścia koło,
Kazał trwać, światła czekając wesoło.

1	Niebo koroną, mężnym ojczyzna go zowie, 
A my go wyznawamy królem, Sarmatowie.
Bóg, ojczyzna, postronni tak go zdobią społem, 
Że mu inszym nie trzeba sławić się tytułem. 
Lecz nam tuszy ten umysł, kożdej cnoty żyzny, 
Iż go ojcem nazowiem tej nowej ojczyzny.

1	Na nędzną ziemię racz mieć wzgląd, Panie, 
Którego ten świat trzyma staranie.
Sprawę rąk Twoich, część niewzgardzoną
Wichrzy Fortuna burzą szaloną;
Ślepa, prócz braku rozsiewa szkody.
O, wżdy chciej kiedy jej wściągnąć wody,
Ojcze łaskawy! A pokój, który 
Niebo i wielbią anielskie chóry,
Niech naród ludzki sprawuje wiecznie,
Aby imię Twe chwalił bezpiecznie.

1	Zaprzęż nie tygry, nie lwice, Cyprydo,
W złoty wóz: parę białych niech Kupido 
Gołębi lecem jedwabnym pożenie 
Przez chmurne cienie.

Opuść na chwilę Ankon ulubiony 
I Cypr wesoły, tobie poświęcony,
Spuść sie nad Wisłę, obacz naszej ziemie
Tak śliczne plemię

Pięknych przymiotów i wdzięcznej urody, 
Która bez waszej trojańskiej niezgody 
Rychlej by klejnot odniosła piękności, 
A przez zazdrości.

Hesper jak jasna jest miedzy gwiazdami, 
Tak twe wspaniałe, panno nad pannami, 
Są obyczaje, z natury przyrodne, 
Ozdoby godne.

Jeśli jest cnota chwały godna wszędzie, 
Tedy ma lutnia ciebie sławić będzie, 
I wiersz mój śpiewać to, że tobie k woli 
Serce mię boli.

A ty, co serca ranisz hartownymi 
Strzałami, czasem nie jadowitymi. 
Ugodź ją złotą, aby twe postrzały 
Już tam moc miały.

1	By młodość wdzięczną, piękną, uczciwą ochotę,
Świętą czystość, spaniałą stateczność i cnotę 
Śmierć, łakoma krwie ludzkiej, w słusznej wadze miała,
Dłużej by Anna Stawska na tym świecie trwała, 
Której panieńskie ciało jest tu pochowane;
Cna dusza na mieśce szła, świętym zgotowane.
Tak nam każe jej wiara i stałe ufanie
Wierzyć, które tu miała w Tobie, Chryste Panie.

1	Troja liczba znamieniem jest doskonałości, 
A prześpiecznej obrazem podkowa stałości. 
Mniema, komu trzy krzyże przy podkowie dano,
Miłość, wiarę, nadzieję stałą w nim widziano. 
Ta w kościele, ta w radzie, w boju ta świeciła;
Szczęśliwy, w kim znać jednę - cóż, w którym tak siła!

1	Niech się złe serce czuje:
Bóg złości nie lubi, 
A jem dłużej folguje, 
Tym srodzej zagubi.

1	Dziecię jest, ale 
Nie będzie w cale 
Ten, kto go zgardzi. 
Bogowie hardzi 
Skakać musieli 
Tam, gdzie nie chcieli. 
Kiedy on raczył, 
Wnetki zabaczył
Król swego stanu:
Pan to jest panu! 
Ptacy, zwierz, ryby, 
Wszytcy bez chyby 
Służą mu zawżdy;
A człowiek każdy,
Ten go zepsuje, 
Gdy nie próżnuje.

1	Pani to wszytkiego:
Sprawa świata tego
Jej jest poruczona;
Fortuna rzeczona. 
Nic przez niej syn Maje,
Co mu dani daje
Człowiek zyskiem żywy,
Mars, rozlać krew chciwy,
U niej w ręku stoi. 
I ten się jej boi,
Co go Wenus pali,
I on też ją chwali,
Co z swej pracej żywię
Z potem i ściśliwie.
I ów ją rad widzi,
Co z niej w rzeczy szydzi.
Bo ta mądrą radę,
Gdy chce, wzmieni w zwadę.
Ta z króla nędznika, 
Króla z niewolnika
Uczyni, gdy raczy.
A tego nie baczy,
Komu da swe dary,
W których żadnej wiary
Nie zachowywuje.
Tak ona żartuje!
W samej niestałości
Trwa przez odmienności:
Tu i owdzie błądzić, 
Nierządnie świat rządzić.
W tym się mniejszą czuje,
Iże ustępuje
Uporczywej cnocie;
Z tą zawsze w kłopocie.

1	Na początku nowego roku każdy daje
przyjacielowi dary, jakich mu dostaje.
Ja też, iż ni mam nad cie nic milszego sobie,
myśliłem, co by za dar godny posłać tobie.
Nie dostawa mi złota zdradę mnożącego
ani ziarn drogich piasku Morza Czerwonego,
lecz, aczbym miał, pewnie wim, żeć tego nie trzeba –
dał ci tego dostatek on hojny Pan z nieba.
Dałbym ci serce moje, ale nic cudzego
nie chcę dać – tyś jest panem, nie ja, serca mego.
Z wiarą uprzejmą trudno mam sie popisować,
bo ta już musi z sercem pospołu hołdować.
Owo zgoła ledwie wim, coć by dać. Bo mojem
co może być, ponieważ sam nie jestem swojem?
Niezgaszone płomienie miłości – ty swemi,
którycheś mi nie wzięła, mogę zwać własnemi
i tych ci po kolędzie dawam. Po kolędzie
proszę, niech ten lekki dar wzgardzony nie będzie,
a jeśliże go zgardzisz, to ja pewnie muszę
leda w dzień po kolędzie Bogu posłać duszę.

1	Bądź mi oczkami pozwalasz łaskawemi,
bądź mi oczkami odmawiasz grożącemi,
równie mie tracisz: nadzieją wątpliwego
męczysz, a groźbą mie trapisz lękliwego.
Nadzieja, kiedy wejdrzysz na mie łaskawie,
serce i wszytkie wnętrzności pali prawie;
bojaźń, kiedy mi oczko twoje pogrozi,
zimnem strętwiałem serce me nędzne mrozi.
Owo ja smutny cierpię gwałt nieskończony,
miedzy nadzieją a strachem postawiony:
dzień mie nie widzi od frasunku wolnego
i noc spokojna nie zna mie spokojnego.
O, nade wszytk<ie> sroższy okrutne bogi,
Kupido, jakoż ja mam pozbyć tej trwogi,
gdy-ż równie srodze, chcąc człowieka zepsować,
tracisz, jako gdy chcesz łaskawie ratować.

1	Nigdy takowych mąk nie ucierpiało,
jeśliże było, serce, co pałało
płomieniem wściekłem dla możnej Junony,
władającego gromem pana żony,
jakich nieszczęsne serce me używa.
Fortunna miłość, co z nadzieją bywa,
ale piekielne ciężkości przechodzi,
gdy z nią wątpliwość bojaźliwa chodzi.
Cóż ja mam czynić w taką miłość wdany?
Kto tak szkodliwe może zleczyć rany,
gdy o nich nie wie ten, co zleczyć może?
Lecz, aczby wiedział, snaś ci nie pomoże.
Nie wierzę temu, w tak ciele nadobnem
i ku przedniejszem aniołom podobnem
by się okrutność sroga znaleźć miała:
łaskawe duchy śle Bóg w piękne ciała.
Komuż to kiedy, iż go miłowano,
wadziło? Komuż za miłość łajano?
I mnie też nie to szkodzi, że miłuję,
ale iż taję miłość, m<ę>kę czuję.
By mi wątpienie płoche dozwoliło
oznajmić, wierzę, że by odmieniło
twarz swą nieszczęście: tak mi tamte tuszą
sprawy, wdzięczności pełne, co mie suszą.
Próżno nadzieję przywabić się kuszę
tym rozważaniem. Już widzę, że muszę
iś<ć> na wytrwa<n>ą z ciężkościami temi.
Wszak trudne rzeczy bywają łacwemi,
<gd>y szczęście raczy. Albo tedy moje
serce milczeniem zwalczy niepokoje,
albo jak działo prochem przesadzone,
tak ono żalem będzie rozrucone.

1	Słuchaj, gdy nie chcesz baczyć, co się ze mną dzieje,
a nie morz w mojem sercu do końca nadzieje:
albo łzami gęstemi wszytek się obléwam,
albo serdeczne ognie wzdychaniem odkrywam.
Ognie, które by w popiół dawno mie spaliły,
gdyby mie łzy wilgotne często nie kropiły;
które tak często płyną, że by już me ciało,
by go ogień nie suszył, wodą być musiało.
Owo nigdy się o to nie przestają wadzić
ciężki płacz, srogi płomień, kto mie z nich ma zgładzić.
W tem rozterku co cierpię, chciej uważyć sobie.
Lecz, jeślić i to trudno, powim ja sam tobie:
żywot mie już opuścił, śmierć się mie wziąć boi,
sama żałosna miłość przy mnie stale stoi,
i ta tylko dlatego, aby mie męczyła.
Mnimiałaś, aby z cnoty przy mnie się bawiła?
Otóż słyszysz, tych czasów co się ze mną dzieje!
O, nader srogie serce, co się z tego śmieje!
Ty, jeśli mie nie myślisz na wieki zepsować,
uczyń, coć nie zaszkodzi: dopuść się miłować.

1	Nie psuj niepotrzebnemi łzami wdzięcznych oczy.
Nic to, że się obrotne koło czasem toczy
Fortuny niespokojnej nie wedle twej woléj:
nie nędza to w społecznej być z światem niewoli.
Człowieka tak szczęsnego na świecie nie było,
którego by nieszczęście w niwczem nie ruszyło –
niebieskich to duchów stan. U nas, tu na ziemi,
wesołe się mieszają sprawy z troskliwemi.
Na to pomniąc, frasunkiem nie psuj głowy sobie:
przyrodzenie Fortuny, nie gniew, szkodzi tobie.
Lecz jak przyjacielowi, tak też jej rozumiej,
prócz frasunku postępki takie znosić umiej.
Strzeż się, by cie Fortuna niewdzięczną nie znała,
która cie z młodości twej prawie piestowała
i tak ci wiele dobra samej użyczyła,
na którem by przestało ludzi szczęściu siła.
A też nie wiem, skąd żałość ta na cie przychodzi,
wszak się twemu staraniu wedle myśli wodzi.
Przestań jeno, gdy tak chce mieć Fortuna, na tem,
a to, czego ty żądasz, przydzie snadnie za tem.
Czego rok nie mógł sprawić, to godzina sprawi,
a dłużej trwa to, co się z więtszą pracą stawi.
Co też wiesz, jeśli temu Szczęście nie folguje,
aby wdzięczniejsze było, lekko postępuje?


1	Będę się zawsze dziwował twojej piękności:
nie szkodzi wiernej dalekość miłości.
Bo, gdzie ciałem nie mogę być, tam myślą będę,
a pierwej siebie niż ciebie zabędę.
A dotąd się serce me smęcić nie przestanie,
aż cię oglądam, me wdzięczne kochanie.

1	Anusiu, byś mie tem chciała darować,
żeby mi oczy twe wdzięczne całować
wolno do wolej lub usta nadobne
i różej farbą rumianej podobne,
całowałbym cie razów sto tysięcy,
nie przestawając. Więc zaś trzykroć więcéj,
więc tysiąc, więc zaś, więc dwa, więc zaś wtóry.
Trzeba tak liczbę mylić, aby który
człowiek nie urzekł, wiedząc, że tak wiele
tych całowanków. Bo cudze wesele
rodzi jad ciężki w sercu zazrosnego.
Ten potem, z mieśca wypadwszy swojego,
srodze człowieka szczęsnego zaraża,
czym wszytkie jego rozkoszy przekaża.

1	Jako lód taje przezroczysty z leka,
kiedy go ogień zagrzewa z daleka,
tak ja na twarz twą na każdą godzinę
patrzam a ginę.
Patrzam a ginę z wielkiego frasunku,
a jeśli nie dasz łaskawie ratunku,
nielutościwą tobie wiecznie słynąć,
przydzie mnie zginąć.
W co mie nieszczęście okrutne wprawiło?
Śmierć tuż, gdy patrzam na to, co mi miło,
śmierć tuż, gdybych cie namniej spuścił z oczy,
za mną się toczy.
Gdzież on mój umysł, który płomień taki
aż nazbyt sobie miał za lada jaki?
O próżne dumy! Nie my sobą sami,
bóg rządzi nami.
Tak napiękniejszej Narcyzus urody,
gdy się chciał napić, nachyliwszy, wody,
jak we źwierciedle, choć nie tego żądał,
 twarz swą oglądał.
Nie widał przedtem oblicza swojego,
przeto, mnimając kogo być inszego
pod wodą, swej sie piękności zdziwował
i rozmiłował.
Patrza a patrza, a jem patrza pilniej,
tym w jego sercu sroga miłość silniej
cieniem a wodą – kto sie nie zadziwi? –
płomienie żywi.
Chwalę, Kupido, strzały twe. W tej mierze
niechaj za przykład każdy sobie bierze,
że ty na tego, co prze piękność hardy,
masz mońsztuk twardy.
Zgardzał ten nimfy, co się mu kłaniały;
prze jego hardość, chodząc miedzy skały,
stwardziała Echo, powtarzać gotowa
człowiecze słowa.
A gdy tak patrzał na swoję twarz chciwie,
już poczuł miłość, wzdycha żałośliwie,
już się rozmawiać z swem cieniem nie wstydzi,
 a Wenus szydzi.
„Któżkolwiek jesteś – rzecze – co mieszkanie
masz pod tą wodą, usłysz me żądanie:
niech wolno będzie dotknąć się twojego
ciała ślicznego.
Co cie wsadziło, dziecię napiękniejsze,
w tę wodę? Wynidź do mnie! Czy mocniejsze
przyczyny bronią i tak wolą twoję
psują, jak moję?
Ach, widzę twojej chęci ku mnie znamię:
dokąd ja patrzam na cie, patrzasz na mię,
mówię, usta twe znać odpowiedają,
bo się ruchają,
płaczesz – gdy płaczę, gdy żałośnie wzdycham –
wzdychasz, śmiejesz się – gdy się ja uśmiécham,
chcę cie obłapić – ręce twe rozciągasz
i mnie też siągasz,
chcę cie całować – wnet usta chętliwe
sam mi podawasz. Jedno zazdrośliwe
nam tego wody, co nas rozdzielają,
 nie dopuszczają.
Mała rzecz wielkie nam psuje rozkoszy.
Niechże twe źródła przeklęte rozproszy,
bezecna wodo, słońce gorącemi
promieńmi swemi!”
Tak siedział, z swojem cieniem rozmawiając,
a wszelką pomoc żywota zgardzając.
Use<ch>ł z tesknice, potym jego ciało
kwiatem się stało.

1	Im pilniej na twoje oblicze nadobne
patrzam i na oczy twe, gwiazdam podobne,
tem mie srodzej palą płomienie miłości.
Dla Boga, daj ratunk, ginę w tej ciężkości.
O wdzięczne stworzenie, pani urodziwa,
bacz to, że dla ciebie serce me omdléwa,
cierpiąc niewymowny żal i doległości.
Dla Boga, daj ratunk, ginę w tej ciężkości.
Ustawne wzdychanie, słowa niezmyślone
i smętnemi łzami lice pokropione
niechaj cie przywiodą ku słusznej lutości.
Dla Boga, daj ratunk, ginę w tej ciężkości.
Co za zysk stąd weźmiesz, że zginę dla ciebie,
który cie miłuję barziej niż sam siebie
i twojej się wdzięcznej dziwuję piękności?
Dla Boga, daj ratunk, ginę w tej ciężkości.
Żywot, szczęście i śmierć i nieszczęście moje
dzierży w swojej władzy możne serce twoje;
co ty będziesz chciała, t<o> się ze mną stanie.
Dla Boga, daj ratunk, me wdzięczne kochanie.

1	Kasia z Anusią, wdzięcznych i pięknych oboje,
jednakiemi płomieńmi trapią serce moje:
obyczaje w obudwu godne pochwalenia,
też wielką są przyczyną mego ud<ręc>zenia.
A gdy czasem pospołu wedla siebie siedzą,
na którą pilniej patrzać, oczy me nie wiedzą:
Anusia zda mi się być piękniejszą nad Kasię,
Kasia zda się piękniejszą nad Anusię zasię.
Tamta nad tę, a ta też nad tamtę wdzięczniejszą,
i w rozmowie, ja nie wiem, która przyjemniejszą.
To jedno wiem, że obie bez miary miłuję.
Jak to może być, nie wiem, ale miłość czuję.

1	Szczęśliwy to, po kiem ty wzdychasz tak teskliwie,
nadeń człowiek szczęśliwszy na świecie nie żywie;
szczęśliw<sz>y jest niżli on, co niebo dla niego
wzgardzała Wenus, matka Kupida łucznego.
Niech się mu i z mej strony wszytko k myśli wodzi,
któżkolwiek jest i kędyżkolwiek jedno chodzi.
Niechaj jego nieszczęście ciebie nie frasuje,
bo twój wszelaki frasunk moje serce psuje.
Lecz ja, czego nie mogę sam mieć, życzę tobie,
Abyś bacznie radziła w tej przygodzie sobie.
Strzeż się wielkiej żałości za pociechę małą,
piękność męska hardą jest i zawsze niestałą.
A ja, moje kochanie, raduję się temu,
że mie panu Fortuna w moc dała takiemu,
który świadom, jak srogi żal i utrapienie
nieznośne mają w sobie miłości płomienie.
Rychlej zawsze głodnemu głodny wyrozumie,
kto by nędzny, nad nędznem zlitować sie umie,
i ty, gdyżeś, co miłość teskliwa, doznała,
tuszę, że wzgląd na moję ciężkość będziesz miała.

1	Siebie muszę, nie ciebie, w tej mierze winować,
trudno tobie obłudność zdradną przypisować:
dawałaś znać i mową, i postawą twoją,
że gardziłaś stateczną uprzejmością moją.
Baczyłem ja to wszytko, ale me baczenie
obłędliwa nadzieja miała w podłej cenie
i niebacznem afektem rozum mój wiązała,
że mi się twa niewdzięczność uprzejmością zdała.
Tuszyłem ja, żeś miała k mojej powolności
serce twoje nakłonić, a to nie srogości
przyczytałem, iżem nic nie znał łaskawego,
mówiąc: „Co od wstydliwej pożądasz inszego?”.
Alem teraz doświadczył, iże mnie samemu
nieużyte twe serce. Przeto co rzec temu?
Jedno się o to starać, aby mieśce miała
gdzie indzie ma powolność, z którejś się to śmiała.
Śmiałaś się, lecz się boję, abyś nie płakała,
bo co by sprawiedliwa Nemezis działała,
która zawsze takową odmierza każdemu
miarą, jakową mierzył kto przedtem drugiemu.
[

1	Kasia, me kochanie, Pasia nadobnego,
który ledwie doszedł roku piętnastego,
(sama także młoda) serdecznie miłuje,
a jawnie mu miłość swoję pokazuje
dary, całowanki, słowy i postawą;
nie wiem, by mężowi była tak łaskawą.
A jam się spodziewał, by to prze to było,
iż zawżdy podobne podobnemu miło,
albo prze to, że nań mąż łaskaw i ona
łaskawą być musi jako zgodna żona.
Aż go ktoś śpiącego, żartując, odkryje,
aliści u Pasia jak u szkapy pyje.
Już baczę, skąd poszło tak wielkie kochanie.
Każ mu ty przy sobie przedsię legać, panie.

1	Jeśli władną co nami błądzących gwiazd siły,
wierzę, że złośne niebem aspekty rządziły,
gdym napierwej obaczył tę twoję urodę,
dla której ja dobrą myśl stracił i swobodę.
Me żałosne wzdychanie i oczy płaczliwe,
które by ubłagały i jędze złośliwe,
bladość, trudnej miłości farbę przyzwoitą,
jawnie widzisz i żałość z frasunkiem okwitą.
A wżdy, okrutna pani, ani łaskawego
słowa do mnie nie rzeczesz i cieszysz się z tego,
że ja dla ciebie ginę mękami srogiemi:
okrutniejszy nie żywie źwierz nad cie na ziemi.
Wszytkę moję uprzejmość i posługi znaczne
uporczywie wzgardziło twe serce niebaczne.
Lecz, jeśli jest na niebie co sprawiedliwości,
srogiej pomsty nie ujdziesz dla tej niewdzięczności.
Ja swej krzywdy wzdychaniem i łzami smętnemi
mścić się będę, nie mszcząc się sposoby inszemi.
Obacz moję cierpliwość: wolę zginąć w grobie,
niżliby co szkodziło z mej przyczyny tobie.


1	Mam nadzieję, że się nade mną zlitujesz,
bacząc, że się na mie niewinnie frasujesz.
A jeśli gniew będziesz trzymać uporczywie,
przysięgam przez miłość, która we mnie żywie,
dla wielkiej żałości żywota się zbawię:
żem ci nic nie winien, świadkiem swą śmierć stawię.
Wżdy też w ten czas rzeczesz: „Dla gniewu mojego
niewinniem straciła sługę uprzejmego”.
Ale ta twa żałość już za me nie stanie,
przeto porzuć w czas gniew, usłysz me żądanie;
nie okazuj mi tak niełaskawej twarzy,
prze którą żal srogi serce moje żarzy.
Nieznośnej żałości i ciężkiej tesknice
żałosne łzy, które kropią smętne lice,
i gęsty wzdychania jawny znak dawają;
choćbym słowa nie rzekł, tak na cię wołają:
„Przecz okrutnie męczysz tego, coć jest prawie?
Nie przystoi-ć srogość, zlituj się łaskawie”.

1	Terpy<ż>, hołowonko, do szczesnej hodiny,
wszak tobie frasunki ciężkie nie nowiny.
Przetrwałaś już wiele, przetrwajże już i to,
a-ć Bóg żal weselem nagrodzi sowito.
Były też ty czasy, gdy był śmiech niedrogi
i żadne wesela nie psowały trwogi,
były też ty czasy, kiedy tania była
żałość, lecz me serce nadzieja cieszyła.
Nadzieja cieszyła, która i dziś cieszy,
mówiąc: „Za nieszczęściem tuż się szczęście spieszy.
Prędko grom przechodzi, prędko i błyskanie,
i twój żal przeminie prędzej nad mniemanie”.
Albo ten, który cię niewinnie frasuje,
widząc twą stateczność, gniew sw<ój> pohamuje,
albo, chce-li w nim trwać, Bóg cię wyswobodzi,
a skądinąd twój żal weselem nagrodzi.


1	Niewymowne trapienie cierpi serce moje:
miłość w nim z nienawiścią srogie toczą boje.
Która go opanuje, ja nie mogę wiedzieć,
ale mniemam, że się w nim miłości osiedzieć.
Rad bym, aby nienawiść tę wojnę wygrała,
ale się na mie miłość mocnie zgotowała:
ma przy sobie nadzieję, ma i oczy chciwe,
które czynią, iże jej serce jest życzliwe.
Przy nienawiści rozum i wstyd słuszny stoi,
który mówią, że dłużej cierpieć nie przystoi,
okrutność jej winuj<ą>, wzgardzić rozkazują,
lecz oczy służyć radzą, piękność pokazują.
Żywot mi i przez ciebie, i z tobą niemiły:
godna twarz miłości, gniew sprawy zasłużyły.
Cóż rzec? Abo ja tobie nie będę hołdował,
muszę-li, tedy będę nieszczęście miłował.
Prze twą ślachetną piękność, co mie srodze pali,
którą coś milej, niż<li> Boga serce chwali,
proszę, niechaj łaskawie serce twe zezwoli,
bym cie z chęci miłował, a nie po niewoli.


1	Całowałem cie gwałtem, me wdzięczne kochanie,
i cukrem mi się zdało ono całowanie,
alem tego przyp<łac>ił, bo całą godzinę
cierpiałem mękę ciężką za tak lekką winę.
Ani na sprawowanie, ani na me prośby
nie chciał przestać twój język łajania i groźby
i z taką-ś czczycą usta wdzięczne ucierała,
jakoby na nie straszna trucizna paść miała.
Co to jest, że przystoi każda rzecz pięknemu?
I gniew twój przydał sercu miłości mojemu.
A tak mie utrapiło to twe frasowanie,
że mi się żółcią zdało ono całowanie.
Lecz, gdy tak karzesz chciwą miłość, obiecuję,
że cie gwałtem już drugi raz nie pocałuję.

1	Moja nadobna dzieweczko, moje kochanie,
kiedy wżdy nam tak szczęśliwy on dzień nastanie,
w który skutku swego dojdą twe obietnice,
a moje serce pozbędzie srogiej tesknice?
Twoja nawdzięczniejsza piękność snadnie sprawuje,
że me serce w tej miłości nic nie styskuje,
a twe sprawy, w których nimasz nic obłudności,
czynią, że ja ufam tobie prócz wątpliwości.
Ufam tobie, lecz ciężkiemu to udręczeniu
równa się być u nadzieje w długiem ćwiczeniu,
bowiem bojaźń zawsze przy niej źle praktykuje,
mówiąc: „Często pewne rzeczy odwłoka psuje”.
Przeto, proszę, nie odwłaczaj, folguj pogodzie,
zagródź drogę czyhającej na nas przygodzie.
Niech nie będzie me o tobie próżne mniemanie,
moja nadobna dzieweczko, moje kochanie.

1	Jako się raduje żeglarz utrapiony
godzinie tej, którą ustawa szalony
wiatr, co wielkie morze burzył, i straszliwe
chmury odkrywają słońce pożądliwe,
tak się ja też tej to godzinie raduję,
w którą dokończ<on>e przeciwko mnie czuję
twe gniewy, o moje jedyne kochanie,
o nadobna pani, me wdzięczne staranie.
Już zaś we mnie znowu nadzieja ożyła,
wątpliwość umarła, która mie trapiła,
i przywróciło się wesele prawdziwe,
żal z frasunkiem zginął i myśli teskliwe.
Już mi na twarz twoję nadobną nie bronisz
patrzać i mówić już ze mną się nie chronisz.
Niestetyż, toć jeszcze nie dostawa wiele,
abym to już mógł rzec: „Szczęśliwem ja” śmiele.
Przemożna bogini na ziemi, na niebie,
Wenus, tego ja dziś pożądam od ciebie,
abyś nas twem ogniem paliła społecznie,
a szkodliwa zwada niech przepadnie wiecznie.

1	Jeśli oczu hamować swoich nie umiały
leśnych krynic boginie, aby nie płakały,
gdy baczyły przy studni Narcyza pięknego,
a on umarł prze miłość oblicza swojego;
jeśli nieśmiertnem stanom żałość rozkazuje,
gdy niebaczna Fortuna co niesłusznie psuje,
jakoż ja mam hamować, by na lice moje
z oczu smutnych żałosne nie płynęły zdroje?
Jako serce powściągać, aby nie wzdychało
i od ciężkiej żałości omdlewać nie miało?

1	Mój wiek czasem krótkim jak sznurem zmierzony,
A jako granicą pewną obtoczony,
Więc jak jest nietrwały, Ty wiesz, a pijana
Wodna słusznie się zda z nim być porównana.

Wyrwi z grzechów, proszę, a w nich upadłego 
Nie dawaj na wzgardę człowieka lekkiego. 
Ulży ręki swojej, bo mnie zwojowała, 
A sna na pośmiech wzdać już się zgotowała.

Nieszczęsny jest żywot człowieka grzesznego, 
Pajęczynie równe wszystkie sprawy jego;
A jako mol szatę, tak one żal kazi, 
Które więc zła wola od Pana odrazi.

Wysłuchaj me prośby, a na łkanie moje
Niechaj otworzone będą uszy Twoje,
Abym k sobie przyszedł, chciej sfolgować mało,
Niż ci duszę wrócę, a ziemi dam ciało.

1	Nasyconym smutku, nie znając dobrego,
I by rozmierzyć chciał Pan kres wieku mego,
Widząc dni, co przeszły, a czas, co przede mną,
Sną by rychlej łaskę uczynił nade mną.

Dni swoje w żałości, nocy tracę łzami, 
A gdyby się frymark ten stał między nami, 
Że od tego czasu miałbym żyć w radości, 
Sną by jej mniej było, niż przeszło ciężkości.

Zmiłuj się, coś wszystko i mnie przy tym stworzył, 
Oddal już kłopoty, którymiś mnie zborzył, 
Osusz oczy moje, ulży ręki mało, 
Daj, by urąganie, które znam, ustało.

Racz, Panie, żałości, które znoszę, skrócić, 
Co się z tego cieszą, tam racz łzy obrócić.
Niech to wszyscy znają, że swe masz na pieczy, 
A zły się niech lęka, widząc takie rzeczy.

Proszę, Ojcze, użycz oka łaskawego,
A jeśli uczynić nie raczysz i tego,
Daj cierpliwość w serce albo mnie weź z świata,
Bo mi żywot hydzą me nieszczęsne lata.

1	Pomni, że jako wiatr dni żywota mego;
Oko się nie wróci widzieć co dobrego,
Jak obłok upływa, potym z oka ginie,
Tak się z człekiem dzieje, acz w swym wieku słynie.

Nazad się nie wraca, co w ciemny grób wpadnie, 
Mieście, na którym żył, nie pozna go snadnie, 
Przeto widząc wiek swój krótko zamierzony, 
Rad bym Twoje łaskę poznał z której strony.

Panie, co jest człowiek? Co za godność jego?
Abyś go nawiedzał, zaż dostojen tego?
Byś go doznawając przy nim był czas każdy,
Różnie go próbując, z nim mieszkać miał zawżdy?

Ciężka mi Twa ręka, którą masz nade mną, 
Odpuść grzechy, proszę, a czyń łaskę ze mną, 
Póki nie obrócisz w proch ciała mojego, 
A z świata nie zrzucisz, nasyciwszy złego.


1	Pan - światło me, którego będę naśladował;
Bóg - mój żywot, tego ja będę czcił, miłował;
Pan - moja moc, ten czyni sam mocne me siły, 
Przeto me zmysły będą imię Jego czciły.

Ty, Panie, bądź mym stróżem, a pofolguj mało;
Wysłuchaj głos, bo moje gardło już ustało, 
Nie kryj oka przede mną, by cierpliwość moja 
Nie wpadła na tę drogę, skąd niełaska Twoja.

Bądź, Panie, przy mnie, proszę, nie opuszczaj wiecznie,
Daj, bym za Twą pomocą chwalił Cię bezpiecznie, 
Bo mnie ociec i matka mają za obcego. 
Gdzież mam iść, jeśli i Ty wzgardzisz wygnanego?

Uznaj pokorę moje, który wszytko sądzisz, 
A serca uniżone swoją łaską rządzisz;
Naucz mnie woli Twojej, a pomóż w niej chodzić,
Bo bez tego wolałbym w świat się był nie rodzić.


1	
Gdy z Psem albo Lwem, znaki niebieskiemi, 
Słońce się zetrze, w gniew się poruszają, 
Płomień tak srogi potem rozpuszczają, 
Że wszytko niszczą, co tu jest na ziemi.

Rzeki strwożone z brzegami swoimi 
Dzieląc się w źrzódła nazad się wracają:
Ziemia tła, a gdzie mieśca oddychają,
Zda się, że Etna dmie ogniami swymi. 

Szukają ludzie, zewsząd ogarnieni, 
Zioła, owoce, posilenia, chłodu, 
By w letnich ogniach byli ratowani;

Ja drżę - gorącem inszy zmordowani - 
A z strachów równań mogę być do lodu 
Przed ogniem, w którym trwają potępieni.


1	Z pamięci schodzą czasy żywota naszego,
Nie inaczej jak słowa rzeczenia ustnego.
Siedmkroć dziesięć własny kres ludzkiego żywota,
Oprócz w kim przyrodzenie czyrstwe i ochota.

Do tego nad dwoje pięć, jeśli co przybędzie, 
To boleść a sidła śmierć stawiająca wszędzie;
To już w skok gaśniem, Panie, chodząc umieramy. 
Właśnie jak ptak, co patrząc, z oczu go zbywamy.

A jeśli z zamierzenia Twego nam to roście,
Jacyż, Panie, przyśpiesza za Twym gniewem goście?
Gdyż według spraw każdego odpłata od Ciebie;
Nic się oku nie skryje władnącemu w niebie.

Przeto mi liczbę moich dni daj wiedzieć, Panie, 
By się człek umiał sprawić, niż przed Twój sąd stanie.
Skłoń ku mnie łaskawą twarz, porzuć gniew, a swoje 
Miłosierdzie wzruszyć racz na wołanie moje.

Nasze serca mądrością oświeć, dobrotliwy,
By swój wiek mógł wesoło wieść człowiek wstydliwy.
Napełni nas radością, któreś ufrasowal,
A różnymi kłopoty ich wieki sprawował.

Daj wiedzieć sprawy swoje, daj, niech wszyscy znamy,
Jako Ciebie, możnego, skłonnym k sobie mamy;
Ukaż nad nami lutość, a swoje zbawienie 
Niech widzi w miłosierdziu ludzkie pokolenie.

Co nasze zmysły zaczną, kończ, Ojcze łaskawy, 
Niech początek i koniec z Ciebie biorą sprawy, 
Niechaj myśl nic takiego w serce nam nie wwodzi, 
Prócz tego, co zbawienne i Twą łaskę rodzi.

1	Także z poranku począwszy, mój Panie,
Konać mnie będziesz, aż ciemna noc przyjdzie?
Także Cię z płaczem rzewne narzekanie,
Także wołanie me przed Cię nie wnidzie?

Piszczę jak ptaszę od matki zgubione,
Hukam jak gołąb po dzieciach straconych,
Ustają oczy w niebo wyniesione,
Gwałt cierpię; Panie, ratuj sił strapionych.

Świtanie ziołom wdzięczną rosę niesie, 
Mnie na powiekach gwiazdy łez odchodzą. 
Fortunne ziółka, szczęsna trawo w lesie, 
Wy czerstwiejecie, a mnie mdłości szkodzą.

Zwierz, ptastwo w nocy swe posiłki mają, 
Mnie trapić księżyc na niebo wstępuje. 
U inszych oczy z słońca rozkosz znają, 
Lecz w moim sercu dzień trwogi szykuje.

Panie, jeśli to żywot, a takimi
Łaskami być ma ta dusza bawiona,
Niech Ci nie będę przykry słowy mymi,
W pokoju gorzkość daj była skończona.


1	Nieszczęście, mych łez chciwe,
Długoż jeszcze, złośliwe,
Będziesz po sercu jad swój rozlewało,
Byś się mym łkaniem kiedy nacieszyło?
Czyli-ć ból i płacz mało?
Sną chcesz, byś tak dni moje wyniszczyło?

Inszy, kiedy truchleją, 
Wspierają się nadzieją 
I wdzięczną myślą serce zabawiają;
Mnie duszę bierze i ciało zabija,
Że smutki dolegają,
A otucha przyszłych pociech omija.

Ratunku z żadnej strony 
Nie ma mój wiek strapiony;
Łzą się zmieniły me źrzenice obie;
Przyszłych się lękam, przeszłych dni żałuję;
Życzyłbym śmierci sobie, 
Lecz i w grobie odpoczynku nie czuję.

Co wszytkim władniesz, Panie,
Przyjmi ciężkie wżdy chanie;
Wzgardzisz li Ty mnie, gdzież obrócę oczy,
Gdzie serce skłonię, gdzie podniosę ręce? 
Gdy żal z oka łzę toczy, 
Daj pokorę, daj cierpliwość w męce!


1	To morze, piaski i skały straszliwe
Z mymi kłopoty podobieństwo mają,
Bo te nieróżną liczbę we mnie dają,
Jak morze piasków ma w sobie błędliwe.

Więc tej ostrości me myśli troskliwe,
Że morskie skały z nimi nie zrównają,
A jak morze, tak na mię wpadają
To bojaźń, to wnet nadzieje zdradliwe.

Jak piasek - tak mój dowcip nie rodzący;
Dusza - z frasunku w skałę przemieniona;
Serce - jak morze wichry utrapione;

Ono wód pełno, a me zatopione
Oczy są łzami, wżdy myśl nie zgwałcona,
Acz wszelka radość rodzi żal trapiący.


1	Jak dobra córa, kiedy w ojcu znaki 
Gniewu k sobie najduje, 
Prze występek swój jaki 
Twarz wstydem zafarbuje;
Pokornym sercem, głosem pełnym trwogi, 
O łaskę prosząc, upada pod nogi.

Tak, Ojc[z]e dobry, wzrok wstydem zniżony,
Pokory napełnione
Serce, acz z każdej strony
Obłokiem obtoczone
Nikczemnych myśli, do Ciebie podawam,
Bo Cię strapionych pociechą wyznawana.

Występków taić zmysły dróg nie znają,
Gdyż wszelka skrytość Tobie -
Jak kryształy, co mają
Świecę albo kwiat w sobie -
Cokolwiek pocznie chęć nędzna, błędliwa,
Twej przytomności wszytko się odkrywa.

Obacz me serce i żałości związek
Prze grzech często pełniony,
Co jak ptak śrzód gałązek
Narzeka utrapiony,
Gdy towarzysza utraci troskliwy,
Którego z sobą niesie człek myśliwy.

Często więc mój zmysł przeciw rozumowi 
W mym sercu wojnę zwodzi;
Lecz ta moc jest zmysłowi,
Że mnie więźniem przywodzi
Złemu; iż muszę wszędy naśladować;
W tym szyszak ani szpada chce ratować.

Tyś sam jest świadom, jako człowiek mdłego
Zmysłu i wszech krewkości,
Jako chętny do złego,
Gdzie nie masz Twej zwierzchności,
Jak chytry, zdradny, z dawna jadowity
Smok w sidłach swoich nieprzyjaciel skryty.

Chęć prędka we mnie, siły nie dostawa,
Więc się żądza nie zgadza,
Co się w społeczność wdawa,
Jak stok, co w rzekę wchadza.
Cóż tedy rzekę wszytkun, utrapiony?
Manili ręce wzdąć jako zwyciężony?

Ojcze dobroci, łaska nieskończona 
Twa niech mię sama broni, 
A dusza tak zwiedziona
Niech w cień Twych skrzydeł stroni.
Niech się zapala w Twej, Panie, miłości,
W tym, co-ć niemiło, niech nie ma radości.


1	Podobneś mi jest drzewo, [u]cieszę się tobą, 
Bo widzę, że jak ze mną świat poczyna z tobą. 
Jedne gałązki poschły, drugie precz odcięte, 
Snadź ci żal, żeś kiedy jest od ziemi przyjęte.

Tak ze mną poczynają czasy zamierzone, 
Że jedne zmysły gasną, drugie już zniszczone,
A często mi żal tego, że świat oko widzi, 
Bo kłopot serce trapi, a żal żywot hydzi.

Myślę co, nie pocznę; pocznę li, nie sprawię;
Głowę troską, a ręce próżną pracą bawię.
A kiedy się ku nocy wdzięcznym snom raduję,
Frasunk zwierzchnią pierzyną, żal poduszką czuję.

Panie, Ty wiesz złości me, karz, niż weźmiesz z świata, 
Bo niżbyś tam wzgardzić miał, wolę z płaczem lata. 
Wszakoż strzeż dusze mojej, by nie chciała tego, 
Czym by naruszyć mogła majestatu Twego.

1	Z Twej śmierci, Jezu, dochodzim żywota. 
Śmierć podejmując dla nas, władzą śmierci 
Bierzesz, a z Twej k nam miłości tej śmierci 
Moc dawasz, co nas wpuszcza do żywota.

Śmierć, ty godność przechodzisz żywota, 
Bo tobą człek ujść może wiecznej śmierci. 
Nie ma nic nad cię, święta wdzięczna śmierci, 
Droższego ten skarb zmiennego żywota.

Przeto i mnie zbrzydł żywot; pragnąc śmierci,
Gdyż śmierć tylko wwieść może do żywota, 
Tak wielka waga w mych zmysłach tej śmierci.

Tak ja mrąc żyję; konam, tak żywota 
Pochodzę i tak pożądam tej śmierci, 
Że w niej jest rozkosz mojego żywota.


1	
Przecz tak, na Boga, często kołacemy 
Głupstwem żądzej swej, a po swojej chcemy
Woli mieć niebo i w nim skrytej rady 
     Wieczne pokłady?

Izaż śmiertelny człek zmieni bieg wieczny,
Chcąc być od przygód i smutku beśpieczny? 
Chcąc żalu nie znać, a sną w polu, sadu 
     Nie cierpieć gradu?

Pojźrzy po sklepie i kręgu przejźrzystym, 
Uznaj i wagę; patrz, jak kołem istym 
Chodzi, a ty chcesz, aby się toczyło, 
     Jak tobie miło?

Cząstka maluczka, tu krótko żyjąca 
I tak lękliwa, że miód zbierająca 
Pszczółka cię trwoży; ty chcesz wieczne progi 
     Rządzić, ubogi?

Ty, którego pchła (wspomnienia niegodna 
Prze nikczemność jej) przez całą noc, głodna,
Przewraca, wdzięczny sen biorąc z źrzenice, 
     Mnoży tęsknice?

Umiłuj rozum, kochaj się w baczeniu. 
Na miłosierdziu godzi się stworzeniu 
Pańskim polegać. Mów: "Niech, Ojcze, będzie
     Twa wola wszędzie".

1	Duchy niebieskie, czyste,
Zwierzchnie kręgi i biegi;
I wy, niebieskie, przejźrzyste kryształy,
Które, ognie wieczyste
Miarkując, w kresiech brzegi
Macie; i wladze, skąd wszytkie powstały
Rzeczy, co się poznały
W świecie: słońce świecące,
Wszech żywiołów przeskoki,
Wiatry, gromy, obłoki,
Zimny i ciepły czas i dżdże moczące,
Lody, śniegi i rosy -
Ku wiecznej chwale Pańskiej nieście głosy!

1	Zeuksis jednej boginiej gdy obraz malował,
Za co krotoński senat dobrze go darował,
Ludzie co najpiękniejsze przed sobą stawiając
Malował, przyjemniejsze członki wybierając.
I tak na piękne ciała patrząc by na wzory,
Uczynił dziwnie obraz wdzięczny, a nad ktory
Grecka ziemia nie miała snadź nic piękniejszego;
Taki był zmysł i dowcip malarza onego.
Którego w tej Postylli Autor naśladował,
Gdy ją za upominek Polakom gotował:
Co w różnych księgach widział nam potrzebniejszego,
Nie lenił się tu zebrać do tych ksiąg wszystkiego.
Z jaką pilnością pszczoła miód więc z kwiatów zbiera,
Napełniając ul swój, że się ledwie zawiera,
Takżeć on on tu nanosił z Pisma i z doktorów
Prawdy świętej i przeciw fałszowi odporów.
Bądź tego wdzięczen, bracie, a Chrystusa Pana
Za tego, co ty księgi składał, proś, kapłana,
By dla Kościoła swego dłużej go tu chował,
Potym za pracą wieczną odpłatę darował.


1	
Duszo moja, rzecz to twoja, 
Codzień Maryję sławić. 
W jej dniach świętych, w sprawach wziętych 
Nabożeństwem się bawić. 

Myśląc o niej dziwuj się jej 
Tak wysokiej zacności, 
Zów ją wielką Rodzicielką 
I dziewicą z czystości. 

Czyń uczciwość, by grzech i złość 
Z ciężarem ich znieść chciała. 
Weźmi onę za patronę, 
By cię z grzechów wyrwała. 

Ta dziewica nam użycza 
Z nieba dobra wiecznego. 
Z tą królową wziął świat nową 
Światłość daru boskiego. 

Usta moje, szczęsne boje 
Tej matki sławcie pieniem, 
Iż przez męstwo z nas przeklęstwo 
Zniosła dziwnem rodzeniem. 

Nie utajcie, wysławiajcie 
Wszego świata królową. 
Tej fortuny cnej patrony, 
Sławcie uczciwą mową. 

I wy, moje zmysły, swoje 
Głosy w niebo podajcie, 
Pamięć onej tak wsławionej 
Świętej Panny wznawiajcie. 

Lecz od prawdy kto tak hardy 
Lub szczęśliwy swą mową, 
By słodkiemi hymny swemi 
Zrównał z tą białą głową. 

Cześć wydajmy i stąd chwalmy, 
Że panna Boga rodzi. 
Zgoła błądzi, kto tak sądzi, 
Że w jej sławę ugodzi. 

Kto wymówi, któż wysłowi 
Tej cnej panny zasługi? 
Rząd wszystkiego świata tego 
Trzyma, zdobiąc swe sługi. 

Jednak, co wiem, że to zdrowiem 
Umysłu nabożnego, 
Wielbić pilnie i usilnie 
Chcę Matkę Pana swego. 

Prawda że tej Panny świętej 
Godnie nikt nie wysłowi. 
Lecz zaś wszelki człek to lekki, 
Co o jej czci nie mówi, 

Której żywot pełen wszech cnót 
Z nieba wziąwszy nauki, 
Zmyślne wszystkie heretyckie 
Starł wywody i sztuki. 

Zwyczajami, by kwiatkami, 
Wszystek kościół przybrała. 
Co czyniła, co mówiła, 
Na przykład to nam dała. 

Nam Jewina pierwsza wina 
Rajskie wrota zawarła, 
Z inszej miary, z lepszej wiary, 
Ta nam niebo otwarła. 

Z pierwszej matki wszystkie dziatki 
Wzięliśmy potępienie, 
A z tej drugiej matki drogiej 
Bierzemy swe zbawienie. 

Tę miłować i szanować 
Wszystkim by nam przystało. 
Chwałę dawać nie ustawać, 
Z której Bóg nasz wziął ciało. 

Wołam do niej, wiedząc że jej 
Na świecie nic skrytego, 
By szczyciła i broniła 
Nas grzechu śmiertelnego. 

Niech pozwoli, abym woli 
Syna jej tu pilnował. 
By stąd szedszy w żywot lepszy, 
Na wieki z nim królował. 

O wielebna, o chwalebna, 
Z białych głów nazacniejsza, 
Już wybrana i wezwana, 
Z stworzenia naprzedniejsza. 

Słysz łaskawie ku twej sławie 
Co z chęcią przynosimy. 
Zbaw nas wszytkich grzechów brzydkich, 
Spraw nas nieba godnymi. 

Rózgo Jesse, ty w pociesze 
Myśl postawiasz troskliwą, 
O światłości, w tej ciemności 
Tyś bożą skrzynią żywą. 

Twoja cnota wzór żywota 
Pełen światobliwości, 
Zwać cię możem domem bożym, 
Kształtem sprawiedliwości. 

Panno, ciebie, która w niebie 
Chcesz nas mieć, pozdrawiamy. 
Żeś wężowę zdradną głowę 
Starła, dzięki-ć dawamy. 

Urodziwa i prawdziwa 
Córko krwie Dawidowej, 
Tyś od Pana jest przejźrzana 
Sprawie zbawienia zdrowej. 

Tyś kwiat nowy lilijowy 
Z rożanym, perło droga, 
Ty swe sługi przez zasługi 
W radość prowadź do Boga. 

Racz sprawami i ustami 
Memi zawsze kierować, 
Bym z ochoty chwały cnoty 
Twojej mógł odprawować. 

Bardzo proszę, niech odnoszę 
Dar pamięci takowej, 
Bym cię hojnie i przystojnie 
Sławił sercem i słowy. 

Acz zmazane i związane 
Widzę być usta swoje, 
Jednak trzeba aż pod nieba 
Wynosić chwały twoje. 

Chwały wszelkiej i czci wielkiej 
Godna, racz być wesoła, 
Któraś onych potępionych 
Wywiodła z piekła zgoła. 

Cna dziewico i rodzico, 
Panno nienaruszona, 
Matko godna, jako płodna 
Palmaś jest rozkrzewiona. 

Twą ślicznością i wonnością 
Ucieszyć się pragniemy, 
Że twój wiecznie i koniecznie 
Owoc zbawia, wierzymy. 

W twej cudności i zacności 
Nie masz żadnej przysady, 
Niech wstydliwie i uczciwie 
Usta cię chwalą rady. 

O szczęśliwa, żeś życzliwa 
Światu nowej radości, 
Wiarą twoją wrota stoją 
Otwarte rajskich włości. 

Tyś, sprawiła i zrządziła 
Światu wesele nowe. 
Zbyło złości i ciemności 
Potomstwo Adamowe. 

Teraz możni są dóbr prożni, 
Jakoś obiecowała, 
A ubóstwo wszego mnóstwo 
Ma, coś prorokowała. 

Przez cię płone i skażone 
Leczą się obyczaje, 
A fałszywa i błędliwa 
Nauka już ustaje. 

Próżność, zbytki świeckie wszytki 
Tyś nas uczyła wzgardzać, 
Bogu służyć, ciało kruszyć, 
Grzechom się nie poddawać. 

Myśl ku górze wieść po sznurze 
Rozmyślania boskiego, 
Ciało gromić, żądze złomić 
Dla królestwa wiecznego. 

Tyś w czystości swych wnętrzności 
Chrysta Pana nosiła, 
Zbawiciela, byś wesela 
A czci nam dostąpiła. 

Matko ista, jednak czysta, 
Zrodziłaś święte plemię, 
Króla tego, co z niczego 
Stworzył niebo i ziemię. 

Tyś od Pana przeżegnana, 
Tyś śmierć zdradną stłumiła, 
A zwątpieniu o zbawieniu 
Nadziejęś przywróciła. 

Króla cnego wszechmocnego 
Słusznie się matką czujesz. 
Spłodzon z ciebie, by nas w niebie 
Stawił, gdzie z nim królujesz. 

Pocieszenie i zbawienie 
Grzesznych rozpaczających, 
Zbaw ciężkości nas za złości 
Swe nie pokutujących. 

Módl się proszę, że odniosę 
Swój odpoczynek wiecznie, 
Bym srogiego piekielnego 
Ognia mógł ujść koniecznie. 

Czego żądam, niech oglądam, 
Zlecz me rany, Maryja, 
W mem żądaniu, w mem wołaniu, 
Niech cię głos mój nie mija. 

Bym w czystości i w mierności 
Ludzkość, trzeźwość zachował, 
Bacznie, drożnie i pobożnie 
Żył a szczerość zachował. 

Bym ćwiczony, opatrzony 
Pańskich słów mandatami, 
Bogobojnie i przystojnie 
Szedł świętemi ścieżkami. 

Cichy, skromny, w dobroć skłonny, 
Łaskawy, wstrzemięźliwy, 
Prosty, stały, doskonały, 
Pokorny i cierpliwy. 

Bym roztropny i pochopny 
Był prawdę w uściech chować, 
Grzech porzucał, siebie zuczał 
Boga sercem miłować. 

Miej w obronie i ochronie 
Panno lud boży wierny, 
Życz pokoju, by w tym boju 
Nie wygrał świat mizerny. 

Matko boska, gwiazda morska, 
Nigdy niewysławiona, 
Twoja krasa światłość nasza 
Nad słońce wywyższona. 

Modły twemi gorącemi 
Ciesz i wspieraj proszące, 
Znieś ciężary z każdej miary 
Duszy naszej szkodzące. 

Bądź wesoła, któraś zgoła 
Wszech nas czartu odjęła, 
Gdyś prawdziwie, niewątpliwie 
Boga w ciele zrodziła. 

Niewzruszona a uczczona 
Niebieskiem pokoleniem, 
W płodeś zaszła, lecz nie zgasła 
Czystość twem porodzeniem. 

Bo zrodziwszy, panną bywszy, 
Zostałaś czemeś była. 
Twórcę swego wcielonego 
Swemiś piersi karmiła. 

Daj smutnemu słudze swemu, 
Panno, wieczne radości, 
Życz pomocy z tej niemocy 
Dźwignąć się i z ciężkości. 

Chrystusowi, synaczkowi 
Twemu, zaleć mię pilnie, 
Bym nie zginął, lecz wypłynął 
Z świeckich wód nieomylnie. 

Daj mi cichość, ciała czystość,	
Daj z każdym w pokoju żyć, 
Przeciw złości potężności 
Użycz, daj statecznym być. 

Panno, rata, myśl do świata 
Niechaj mię nie niewoli, 
Ta w zaćmieniu, w zatwardzeniu 
Trzyma serce złej woli. 

Niech gniewliwie i chełpliwie 
Sobie nie postępuję, 
Gdyż do złego z źrzódła tego 
Pochop być upatruję. 

Proś Chrystusa, by ma dusza 
Zakwitła łaską jego, 
By czart srogi nie miał drogi 
Siać kąkolu jakiego. 

Życz pomocy, dodaj mocy 
I ratuj tych prawdziwie, 
Co dni święte, sprawy wzięte 
Twoje sławią chętliwie. Amen. 

1	Umyśle mój, kędy zmierzasz,
Którym wiatrom żaglów zwierzasz?
Zajrząc Hołubka mogile,
O nim śpiewam tej to chwile,
Żołnierzom go na wzór stawię,
Uszy ich nieco zabawię;
Niech im Hołubkowe sprawy 
Drogę skazują do sławy. 
Odpuśćcie, umarli, proszę, 
Hołubka od was wynoszę:
Nie ma ten nic z umarłemi, 
Który brzmi sławą na ziemi.

Hołubku niewysłowiony, 
Pod Byczyną postrzelony, 
Miej ten dank między mężnymi,
Dla ojczyzny poległymi:
Zabit-eś, lecz nie zabita 
Sława twoja się rozkwita, 
Która, póki świata, nigdy 
Od czasu nie uzna krzywdy. 
Odleciałeś towarzystwa 
I rycerskiego myślistwa, 
Krew ojczyźnie ofiarując, 
Gardłem wolność zastępując.
Ale i śmiertelne skrzydła, 
Był czas, gdy nie znały sidła, 
A gdzieś pióro ronił z siebie, 
Tam wnet było po potrzebie. 
Pióra były strzały one 
I kule nieuchronione;
Paznokty ani gryffowe,
Tak ostre szable gotowe.
Twe półhaki, twe rusznice,
By ogromne łyskawice,
Strach przed sobą prowadziły,
A z Niemców trupy czyniły.
Same u Rabsztyna skały,
Zdumiawszy się, oglądały
Dzielnych Kozaków twych rotę
I krwawą rąk ich robotę.
Tam łup nieoszacowany
Rycerskim dziełem dostany,
Jako orzeł między ptaki,
Miotałeś między junaki.
Widząc nieprzyjaciel twoję
I silną, i dzielną zbroję,
Przewabiał cię z gołębińca,
Roty potężnej hodyńca;
Lecz-eś odmawiał w te słowa:
"Próżna to, Niemcy, namowa, 
Darmo tu zdradziec patrzacie, 
Już wszystkich u siebie macie". 
Tak mówił mąż zawołany, 
Miłością cnoty pijany, 
Drugi słowieński Scewola, 
Kozak sarmackiego pola. 
A potem, w sławnej potrzebie,
Na czoło stawił sam siebie;
Tamże pięknej sławy syty, 
Upadł z półhaku zabity.
Nie tak traci swej ozdoby 
Ciało zemdlone z choroby:
Jako w ten czas siły zbyła 
Rota, gdy wodza straciła. 
Tak się rozprasza nierado, 
Kiedy wodza zbędzie, stado;
Idzie, powiesiwszy rogi,
Różnym torem w błędne drogi.
Hołubku, sławny rycerzu,
Póki żywioły w przymierzu
I dokąd słońce na niebie,
Nie przepomnią w Polszcze ciebie.
Tej dzielności w on wiek złoty,
Zarzuciwszy swe pieszczoty,
Pilnowali ludzie młodzi.
Za takim dziłem cześć chodzi.
Taką pracowitą cnotą
Polska młódź kiedyś z ochotą
Brzegi swe, przez mężne boje,
Wiedli pod morza oboje.

1	Tu, waleczni Kozacy, tu, zacni żołnierze,
Tu, o delijunacy, tu, sławni rycerze,
Tu do kresu biegajcie, tu kruszcie kopije,
Tu leży wasz, którego dzielność wiecznie żyje,
Tu leży Hołubek, w ten czas postrzelony,
Gdy sławny Rakuszanin, z wojskiem porażony,
Za raz siłę i ludzkość poznał Zamoyskiego
I szczęście światu głośne Zygmunta Trzeciego.
Lecz kto by chciał rzec duszy słowo sprzyjaźliwe,
Przeklinaj wnętrznej wojny wodze niezgodliwe.

1	
Przed kim sie mamy skarżyć, o niebo obrotne,
O gwiazdy, o miesiącu, słońce górolotne, 
O ziemio, i ty, morze, o powietrze prózne, 
O bestyje drapieżne i zwierzęta rózne, 
I wy możni duchowie boskiej wielmożności, 
Wszyscy ruszcie sił przeciw takiej niezbożności. 
Sędziego wszego świata, patrzcie, co potyka, 
Jak go z prawa do prawa złość ludzka pomyka. 
A nigdzie z krzywdy srogiej nie miał odpoczynku, 
U Annasza policzek odniósł w upominku, 
U Kaifasza tychże snadź bez liczby było, 
Tam mu w twarz świętą plwali, tam, co żywo, biło. 
Herod sie z niego naśmiał, a Piłat przeklety
Oto go skazał na śmierć niewinnie, niestety. 

1	Proroku miłosierny nad nędzą każdego, 
Takli dziś miłosierdzia przypłacasz twojego? 
Takli sam zlitowania nie najdziesz nad sobą? 
Nie masz, kto by słowo rzekł namniejsze za tobą? 
Wszyscy cię źle częstują a bez żadnej winy, 
Boś ty i nałomionej nie dołamał trzciny. 
Nikomuś się nie sprzykrzył, nikt nie skarżył na cię, 
Czemu, nędzna, nie dźwigam tego krzyża za cię? 
Lecz przed żołnierzmi jako przede psy wściekłymi
Snadź cię trudno i dojrzeć miedzy zdrajcy tymi. 
O nieszczęsna ojczyzno i bliska zginienia, 
W której dawno nikt dobry nie ma odpocznienia, 
Tak wieleś już proroków, sług bożych pobiła, 
I temuś cudotworcy dziś nie przepuściła. 
A czegoż nam z potomstwem czekać ku ostatku
Dla niesprawiedliwości, jesli nie upadku? 

1	Zeszłaby sie mej głowie woda z całej rzeki, 
Którą by opływały wilgotne powieki 
Ustawicznym strumieniem, nigdy nie przestając, 
Bo widzę Pana mego pod krzyżem stękając. 
Gdzieś dziś sprawiedliwości boska, kędy bywasz? 
Gdzieś sie dziś zagościła? Czemu nie przybywasz
Na ratunek tak jawnej wszytkim niewinności? 
Czemu sie nie zastawiasz takiej ludzkiej złości? 
Grzech ciężki w mieście sie stał, grzech nieopłakany: 
Miedzy łotry tak święty prorok poczytany. 
Jakoż gorzko nie płakać w taką chwilę smutną? 
Źrzódło żywota wiodą na śmierć tak okrutną. 

1	Śliczny kwiatku panieński, jakoś nam zwiądł teraz, 
Jako pod tym ciężarem upadłeś już nieraz, 
Jako cię nie szanują! A my twej osobie
Zelżonej nie możem dać ratunku w tej dobie. 
Okraso wszego świata, na takieś zelżenie
Przyszedł, na taką lekkość i na oszpecenie? 
Mężu miedzy ludzkimi syny najwdzięczniejszy, 
Kto cię tak zesromocił pod czas teraźniejszy? 
Mocarzu, któryś czarty tam, gdzieś chciał, obracał, 
Któryś i zmarłym trupom dusze ich przywracał, 
Gdzie teraz ona twa moc i potężna siła? 
Takli się w słabość taką nagle odmieniła? 
Ledwie stąpasz zemdlony i umierający, 
Kto chce, z ciebie sie śmieje – ty jak nieczujący. 
Kto by był rzekł, żeby twój rozum, mądrość ona
Miała być w takie głupstwo kiedy obrócona? 
Wszytkicheś serca wiedział i myśli kryjome, 
Jako-ć te przygody twe nie były wiadome, 
Żebyś sie ich był schronił a został w swobodzie, 
Nie podlegając takiej ostatniej przygodzie. 


1	Dobrodzieju potrzebnych, lekarzu schorzałych, 
Takli-ć sie to dziś płaci od ludzi zuchwałych, 
Niewdzięcznych dobrodziejstwa, Boże niezmierzony, 
Tak od ciebie ten prorok wielki opuszczony, 
Który twe imię głosił po naszej krainie
I po wszytkich osiadłych miejscach w Palestynie? 
O słońce, na to patrzysz? I ty, ziemio? Ani
Otwarzasz na złe ludzie piekielne otchłani? 
Pioruny, co bijecie na niewinne skały, 
Tuć by was było trzeba! Gdzieście sie podziały? 
Zasnęłyście podobno; czy-li nie widzicie
Tych zbrodniów, że im folgę tak długo czynicie? 
Tu było ogień spuścić, co był u Sodomy! 
Czy-li was nie chce spuścić sam Bóg władogromy? 
Ale widzę nasz lament już prózny w tej mierze, 
Ostatni raz cię widziem, już cię nam śmierć bierze, 
Przedostojny proroku, naszej dusze zdrowie, 
Ach, nie byli cię godni niesczesni żydowie! 

1	Ja z Kupidynowej szkoły 
idąc do domu wesoły, 
rad bym, żeby mej łaciny 
nauczył się i kto iny. 
Jeśli dobrze repetuję, 
niechaj łaskę twoję czuję;
a ten, komu nie smakuje, 
niechaj po swemu miłuje. 

1	Będąc nad młode lata moje śmiały, 
piąłem się w górę helikońskiej skały, 
a nie doszedszy jeszcze na pół drogi, 
począłem śpiewać nieśmiertelne bogi:
już Encelada, już dziewięćsiłego 
Bryjareusza, już wartogłowego 
śmierć wspominając Reta, kiedy one 
okrutne góry na kupę zniesione 
ich przywalały, a gęste pioruny 
wbiły do domu czarnej Persefony. 
Potym-em pióro nagotował swoje 
bitne hetmany i surowe boje 
podać rytmami wiekopamiętnymi 
przyszłemu czasu, a między mądrymi 
słynąć poetą, odkąd bystre konie 
zapala Tytan, aż gdzie w morzu tonie. 
A podobno bym przedsięwzięciu swemu 
tym był dogodził, sławy pragnącemu, 
ale mi Wenus drogę zabieżała 
i sposób inszy do tego podała.
"Pódź – mówi – za mną, nie twojej to głowy 
opisać bogi nabożnymi słowy,
krwawym też dziejom Marsa żelaznego 
głosu i rytmu trzeba tubalnego.
Niech to Grochowski z Kochanowskim śpiewa, 
a stąd się Bielski niech lauru spodziewa.
Ja tobie mirtem i kwiatem różanym 
ozdobię skronie, nigdy nieprzebranym. 
Pij z mego zdroju, w którym też uczony 
zamaczał głośne Kochanowski strony;
i dziś się z niego szczęśliwy wesoło 
napija Morsztyn, a jam mu na czoło 
kosztowny wieniec dawno zgotowała, 
jakiegom jeszcze żadnemu nie dała". 
Poszedłem za nią, gdzie Śródziemne Morze 
żyznego Cypru piękne brzegi porze,
a tam, pod mury Pafu bogatego, 
piłem ze źródła wodę krysztalnego 
chłodną, rozkoszną. Ale utrudzony 
wypiłem razem z piaskiem pomącony 
dziwny jad jakiś i miasto ochłody
dodałem sercu płomienistej wody. 
A tam-em zaraz ledwie żywy prawie 
upadł, zemdlawszy na zielonej trawie. 
Płacz mi się udał, a łzy z oczu płone 
ciekły jak śniegi słońcem roztopione:
wzdycham, narzekam, chce się, nie wiem czego, 
a serce pała od ognia skrytego. 
Śmiała się na to na złocistym tronie 
matka miłości, piastując na łonie 
potomka swego. Tamże sobie mali 
jej kozaczkowie po trawie igrali, 
których nadobne nimfy porodziły. 
Lecz niejednakie wszyscy mają siły, 
bo jedni szlachtę, drudzy wielkie pany 
z łuków swych biją; ci zadają rany 
niewinnym pannom, ci starych strzelają, 
a lube waby w siwą skroń wlewają; 
drudzy pospólstwo i nieunoszony 
gmin dają pod moc przemożnej Dyjony. 
Sam dziedzic mądre wojuje poety, 
sam sprawę z królmi miewa i z książęty;
tenże jasnego dolatuje nieba 
i w bogi trafia, którego mu trzeba. 
Ci, zaraz jako rozkazanie mieli, 
wszyscy mię z ziemię zemdlonego wzięli. 
Przywiedzionego ku swemu stołkowi 
Wenus mię w ręce oddała synowi, 
mówiąc: "Ato-m dziś sługę nowotnego 
przyjęła, synu, do pocztu mojego;
aleć w mym domu jeszcze nie bywały,
zrazu do posług nie może być śmiały.
Ćwiczyć go trzeba!". Wziął mię do opieki.
Wtym dobył strzałek z haftowanej deki
pięć, co celniejszych. Pierwszą jak wymierzył, 
prawie mię w serce z cięciwy uderzył. 
A ta, nie wiem, czym przyprawiona była, 
że mi mdłość i ból wszytek uleczyła, 
miłą mię ciesząc nadzieją chciwego, 
acz nie bez strachu przecię ostrożnego. 
Przeto mi za złe, złotowłosy Febie, 
nie miej, że na czas odstaję od ciebie;
wszak też i ciebie Kupido poimał, 
aniś mu jego stosu nie wytrzymał,
i dziś to pomni córka Peneowa, 
i stąd cię zdobi korona bobkowa. 
Ja się mu pewnie przeciwić nie mogę, 
taką mi w sercu już uczynił trwogę,
gdyż i bogowie, co niebem władają, 
i którzy w morzu głębokim mieszkają, 
i którzy w piekle sądzą srogie męki,
nie uchronią się jego miernej ręki;
ale co żywo pod jego moc leci: 
starzy i średni, także młode dzieci. 
A tak, o synu nadobnej Latony, 
za twoją wolą niech dziś moje strony 
białą płeć rytmy gładkimi śpiewają 
i wieczną łaskę tym sobie jednają. 
Mogę za laty z hippokreńskiej wody 
strudzonej myśli nabywać ochłody, 
a teraz ognia nie ugasi mego, 
chyba z potoku napój cypryjskiego. 

1	Pókim nie myślił o żadnej miłości, 
póki mi nie gryzł ten skryty mól kości, 
chocia-m też czasem widział co pięknego, 
nie tknęło się to namniej serca mego. 
A jako skoro pod chorągiew swoję 
waleczna Wenus wzięła imię moje, 
nigdy me oczy pokoju nie mają, 
ilekroć na twarz nadobną patrzają,
dziwną uciechę z wejrzenia samego 
zawsze podając do serca głodnego. 
Między inszymi z panieńskiej gromady 
zapatrują się na Zosieńkę rady,
która mi w serce tak się wkorzeniła, 
że mi nad zdrowie moje barziej miła. 
Więc nie wiem, co mi dalej czynić trzeba:
czy-li ratunku tylko czekać z nieba, 
czy-li przyłożyć starania pilnego, 
chcę-li dostąpić skarbu tak drogiego? 
<I ona-ż> człowiek k temu wychowany 
w wszelakim wczasie, przetoż takie rany 
od tegoż łuczku snadnie odnieść może, 
jakieś mi zadał, nieuchronny boże. 
A choć już zgoła inaczej nie tuszę, 
jedno że czołem uderzyć jej muszę, 
przecię to będzie natrudniejsza na mię
pokazać jakie swej miłości znamię. 
Taić nie mogę, mówić nie wiem jako,
i stąd, i z owąd próbuję wszelako. 
Przysięść się nie śmiem, żeby usłyszała 
wzdychanie moje; wżdy by mię spytała, 
co mię dolega, a snadź by ratunku 
nie odmówiła w tym moim frasunku. 
Już też na świecie szczyrzy przyjaciele 
dawno pomarli, nie masz komu śmiele 
mógłbyś się zwierzyć przypadku swojego 
i szukać zdrowej porady u niego. 
Próżno to, przydzie raz sobie odważyć, 
a w tym rosole dłużej się nie smażyć:
dobry mistrz Amor, dawno zwyczajony, 
nauczy mówić język nie ćwiczony. 

1	
Baśku, do tych lat za żywota swego
jużeś zażyła tego i owego,
na mnie dopiero teraz następują 
nowe przypadki i zdrowie mi psują. 
Nigdym ja przedtym tego nie rozumiał, 
ślepy Kupido by tak wiele umiał:
ato mi śliczną tę dziewczynę chwali 
i ustawicznie serce moje pali. 
Chodzę jak błędny, bo zgoła w tym domu 
nie śmiem się zwierzyć swych rzeczy nikomu,
o tobie przecię myśl mi jakoś tuszy, 
że pomóc możesz utrapionej duszy. 
Pomóż, dla Boga, nie będziesz za szkodą 
i sam ci będzie Kupido nagrodą.
Wiem ci, że serca nie ma kamiennego,
nie wzgardziłaby proszenia mojego,
ale cóż, kiedy nie mam z to śmiałości, 
przypatrując się tak dziwnej gładkości, 
która tak wielką czyni we mnie trwogę, 
że i słóweczka przemówić nie mogę. 
A tak nic więcej ja nie chcę po tobie, 
tylko mię zaleć tak grzecznej osobie,
a umiej udać szerokimi słowy 
tę miłość moję i ten ogień nowy. 

1	Jużem ja dawno po tobie poznała, 
iżeć Zosieńka w głowie zaigrała,
ale się zrazu pytać nie godziło, 
bo i mię samej to bywa niemiło. 
Wiedzże już teraz i bądź pewien tego, 
że ona nad cię nie ma nic milszego:
często przede mną wspomina o tobie, 
wychwalając cię i smakując sobie. 
I jeszcześ i ty nie pomyślił tego, 
byś mi się zwierzył utrapienia swego, 
a jam już ciebie przed Zosią chwaliła 
i twej nadzieją łaski upewniła. 
Spuśćże się na mnie, wiem ja taką drogę, 
że wam obiema niedługo pomogę. 
Będzie-ć się pono zrazu ociągała, 
jako która w tym nigdy niebywała, 
aleć to fraszka: młodej białejgłowy 
niedoszły rozum jedwabnymi słowy 
łacno zwyciężyć. Mury, baszty, wały 
ludzkim dowcipom żadne nie wytrwały. 

1	Acz mi się wierzyć nie do końca chciało, 
żeby mię szczęście takie potkać miało:
bez żadnej prace, bez żadnej trudności 
tak prędko dostać wzajemnej miłości.
Próżno to, wątpić namniej nie potrzeba, 
że mi przychylna sama Wenus z nieba. 
Czekam z radością czasu szczęśliwego –
dzisia mam zażyć kochania mojego. 
Szczęśliwa ziemio, o szczęśliwe progi, 
po których przejdą te tak śliczne nogi; 
wdzięczne tam róże będą wyrastały, 
gdzie będą stopki tak piękne deptały. 
Szczęśliwe ściany, dziś gościa miłego 
z chęcią przyjmiecie do gmachu swojego. 
Szczęśliwe łoże, poduszki szczęśliwe... 
ale nie rzekę, by snadź zazdrościwe 
tu kędy z kąta uszy nie słuchały, 
a mię nadzieje takiej nie przerwały. 


1	O Afrodyty niezwalczony synie, 
którego sława po wszem świecie słynie, 
jeśli mi ziścisz dar twój obiecany, 
tobie ołtarzyk z marmuru ciosany 
na znak wdzięczności kosztownie zbuduję 
i twojej mocy pamięć wymaluję, 
którą by młodzi na potym czytali, 
a w swoich ciebie kłopotach wzywali. 
Ty mię dziś naucz, Tyrona swojego, 
w takich potrzebach nic niewiadomego!
Ty dodaj serca, dodaj i śmiałości, 
kiedy mi przydzie do pierwszych trudności!
A spraw to, żeby nigdy nie ustała 
zaczęta miłość, ale wiecznie trwała, 
bo moim zdaniem nie masz nic cięższego, 
jako poprzestać kochania swojego. 
Acz o mnie nie masz żadnej wątpliwości, 
bym miał zaczętej przestać stateczności,
lecz białegłowy ten obyczaj mają, 
że obietnice rady odmieniają. 
Słusznie rzekł jeden: "Pisz na wietrze słowa, 
kiedy co komu rzecze białagłowa".
Jam ci nie doznał, bo to pierwsza strzała 
w mym sercu z łuku twojego została, 
u której haki mocno zakrzywione
nie mogą łatwie być wykorzenione. 
Jeśli u panny drugi postrzał taki, 
pewnie i płomień miłości jednaki. 
Ja tobie za to, o Wenerzyn synie, 
tu, na tym brzegu, kędy Wisła płynie, 
wieczną pamiątkę postawię – nie miały 
takiej budowne Krakusowe wały. 

1	Nie małąś łaskę ze mną uczyniła, 
żeś sama słów mych słuchać pozwoliła, 
Zosieńku moja, bo teraz trzeciemu 
szkoda się zwierzać, by napewniejszemu. 
Baczysz to, że cię prawdziwie miłuję, 
żeć ani zdrowia swego nie żałuję. 
Toż mi o tobie Basia powiadała, 
żeś nad mnie nigdy milszego nie miała, 
acz okrom tego znam to sam po tobie, 
żem z ciebie zjednał przyjaciela sobie:
nie tylko nigdy przede mną nie stronisz, 
ale i dotknąć rączki swej nie bronisz;
a jeśli czasem, gdy cię pocałuję, 
rzkomo się gniewasz, prawie dobrze czuję, 
że zwyczajowi folgujesz dawnemu,
nie przyrodzeniu abo chceniu swemu. 
Jednak, chociajże te uciechy wszytkié 
mają swe wczasy, mają swe pożytki, 
przecię wżdy na tym serce nie przestaje,
chcąc czegoś więcej, znak nam jawny daje, 
iże w miłości jest coś tajemnego, 
więcej daleko nad to smaczniejszego. 
Czemuż Zosieńku, póki w młodym wieku, 
chce się zażywać rozkoszy człowieku,
a my dzień po dniu dalej odkładamy, 
a tego dobra już nie zażywamy?
Zażyjmy, przebóg, bo starość nadchodzi, 
która nam wszytkę dobrą myśl przeszkodzi! 

1	Już maj zielony, Zosieńku, nadchodzi, 
na piądź się stąpić bez maju nie godzi –
stary to zwyczaj i nie ma przygany, 
od naszych matek przez ręce podany. 
Pódźmyż o zakład: ja bez zielonego 
jeśli cię zdybię liścia majowego, 
dozwolisz, że cię w gębusię całuję, 
którą przed czasem już sobie smakuję. 
Przegram-li ja – też obierz teraz sobie, 
co bym za winę miał przepadać tobie.
Rzekłem, a onej toż się podobało. 
"I owszem – mówi – zda-lić się to mało,
gdy zakład wygrasz, acz zawaruj Boże, 
pono cię potkać co lepszego może. 
Jeśli więc szczęście mię posłuży moje, 
daj, co chcesz, puszczam na baczenie twoje". 
Wygram ja pewnie, ucieszna dziewczyno, 
wygram, nie bój się, pomóż Erycyno! 
Zdybię cię rano, jeszcze będziesz spała, 
a o zielonym nie będziesz pomniała 
i bez zawodu tam zaraz wielkiego 
chcę się dopytać zakładu swojego. 

1	Na co się wtenczas matka zapatrzyła, 
gdy cię, tak śliczne stworzenie, zrodziła, 
Zosieńk<o> grzeczna, boś ty Amorowi 
barziej podobna, niźli człowiekowi,
i Wenus, nie wiem, by tak gładka była, 
kiedy swe dziecię jedyne powiła.
Obie gładkości zgoła się zmieszały:
którą ma Wenus, którą Amor mały. 
A t<u>, na ziemi, nie masz równej tobie, 
darmo się drugie podobają sobie. 
Tobie natura szczodra darowała 
wszytko, cokolwiek osobnego miała, 
i przeto żaden niech się nie dziwuje, 
że kto cię widzi, każdyć rad hołduje. 
Jam dość na świecie znał nadobnych siła, 
przecię mię żadna tak nie zniewoliła:
jako gdym ujrzał wdzięczne oczy twoje, 
nierówne szczęście i pociechy moje, 
zaraześ mi się tak upodobała, 
jakobyś serce dać sobie kazała. 
I dałem z chęcią, nic się nie strachając
ani wymówek próżnych nie szukając;
ty je masz w ręku, możesz wszytko z niego 
uczynić, jako z niewolnika swego. 
A tak, chociaś mi jeszcze nie ziściła, 
w czymeś mię wczora była upewniła, 
o żadnym przecię nie myślę wątpieniu, 
póki tam serce u ciebie w więzieniu. 
I dziś żeś na mnie łagodnie wejrzała, 
znowuś mi nowej otuchy dodała; 
stąd mam nadzieję, że zaraz i ciebie, 
i serce swoje będę miał u siebie. 
A wtenczas żadne złoto w takiej cenie, 
żadne klejnoty i drogie kamienie 
u mnie nie będą, jak to śliczne ciało, 
gdy będzie ze mną pospołu leżało. 
Bo niechaj sobie, jako chcą, smakują 
skarby bogacze, jeśli nie miłują, 
nie wiedzą, co jest na świecie dobrego –
nikt mię nie zbije z mniemania mojego:
fraszka królestwa, fraszka majętności, 
fraszka rozkoszy wszytkie bez miłości. 
Przeto, Zosieńku, niech to ludzie znają,
niech do marności tych się ubiegają –
kiedy cię będę na łonie piastował, 
nikt mię bogactwy nie będzie celował. 

1	Różane z morza ukazuje włosy 
Jutrzenka rana, wesołymi głosy 
dzień słowiczkowie w gęstwinie witają, 
tam się pod strzechą wróble ozywają. 
Szła czeladź budzić pilna gospodyni, 
każdy powinność chętnie swoję czyni. 
Zosieńce samej, młodziuchnej dziewczynie, 
wolno się wyspać na miękkiej pierzynie. 
Baśka, co tego czasu pilnowała, 
zaraz mi hasło do potrzeby dała. 
Skoczę z ochotą: "Prawda, że świeżego 
nie masz, Zosieńku, liścia zielonego?".
Zapłonąwszy się, za wygrane dała, 
z zakładu próżno wymawiać się miała
abo nie chciała. Ale ludzkie rzeczy, 
znać, ma wróg jakiś niepewny na pieczy!
Już się oczęty wdzięcznie uśmiechała, 
już koralowej gębki nie <z>mykała, 
już dopuściła na bieluchną szyję 
założyć rękę, już piersi nie kryje;
już byśmy byli po maluchnej chwili 
zupełnej z sobą rozkoszy zażyli, 
bo już i ręka ważyła się śmiele 
tam i sam biegać po nadobnym ciele... 
Prawie kiedym miał na tak ślicznym łonie 
wdzięczną ofiarę poczynać Dyjonie, 
niezbedną nogę do izby wstawiła 
przemierzła baba – przecię obaczyła 
i znać nam Baśka o jej przyściu dała, 
ale nam smaczną robotę przerwała. 
Bodajżeś wiecznie, szpitalu mierziony, 
mieszkała w domu czarnej Persefony, 
a teraz, w sprosnej tej twojej starości, 
niech cię zrze ogień chciwej cielesności, 
bez żadnej folgi – jak Japetowego 
syna w pustyniach Kaukazu zimnego
sęp żywe serce szarpa rozgniewany, 
a on się próżno miece przykowany! 


1	Co mię za wiedma sroga zczarowała, 
jakim mię gusłem zdradna osypała? 
Co za moc twoja, bogini miłości? 
Nie umiesz oddać takiej zelżywości! 
Oto mi dary twoje wydzierają 
i gwałtem mi ich zażywać nie dają!
Nie jam-ci bogi Pelopem częstował, 
bym takim głodem za grzech pokutował:
nieszczęsny trzonek uszedł z rękojeści, 
chociaż się ręka z nim nadobna pieści. 
Trzonku, takiego bankietu niegodny, 
dla ciebie muszę teraz odejść głodny,
<choć> masz przed sobą potrawy gotowe, 
słodsze daleko aniż nektarowe.


1	Rok temu niezupełny, moi M[iłoś]ciwi Panowie, jakom, trochy dowcipu mego źle używając, pióro me był na rytmy drugich gorszące rozpuścił. I nie dosyć mając na tym, że pisane czytano, usiłowałem, aby one w druk ode mnie podane wielom krotochwili, mówiąc według świata, a zguby duszy, według sumnienia i Boga, okazyją zstać si<ę> były mogły, za chwałę to sobie mając u ludzi, czegom się przed Bogiem i bacznym kożdym wstydać miał słusznie, drugim niektórym ch<c>ąc się w tym równać, cum puderet non esse impudentem – jako Augustyn ś. mówi. Ale P[an] Bóg (który wilki od owiec swych odpędza, a złych, jak owce parszywe, aby drugich nie zarażali, przez czujne pasterze od trzody wyłącza) zdarzyć to raczył, że się usiłowanie moje i złych zamysłów do skutku prowadzenie uszu przenawielebniejszego w Chrystusie ojca i pana, Jego M[oś]ci księdza Marcina Szyszkowskiego, biskupa krakowskiego, siewierskiego książęcia, doniosło. Który właśnie wtenczas wielką swą, ku wykorzenieniu wszelkiego pogorszenia między ludem sobie od Boga powierzonym, żarliwością pisma wszelkie takie, czujny pasterz, ostrymi barzo dekretami swymi wykorzeniał i potępiał. Dostało się mnie też, jakom był zarobił: płacą roboty godną odniosłem, pić-em musiał, acz z przykrością, czegom był sam sobie nawarzył. Jednak zła wola pobudzała rozumu, jakoby zamysły one sztuką jaką wyroków czujnego biskupa ujść były mogły i swego dokazać. Lecz Biskup on najwyższy i Pasterz dusz naszych, chcąc mię nawieść na zbawienną drogę, dekreta wikariego w tej diecezyjej swego nowym prawie wyrokiem swym, ostrzejszym niżli pierwsze, potwierdził: mnie ciężką chorobą złożył. Otworzyły mi się natychmiast oczy i doznałem, że ostre wyroki biskupie ojcowskim mi napominaniem były. Rękama-m dotknął, co napisał Augustyn ś., że: „Non omnis, qui parcit, amicus est, nec omnis, qui verberat, inimicus; et melius esse cum severitate diligere, quam cum lenitate decipere”. I wspomniawszy sobie na tegoż świętego naukę, że: „Ad agendam poenitentiam non sufficit mores in melius mutare et a male factis recedere, nisi et de his, quae facta sunt, satisfacias Deo”, myślić-em począł, jak by za głupie płochości młodego dowcipu pokutować i słuszne owoce pokuty Panu przynosić. Nie zdało mi się lepiej jako tymże sposobem, którym się osobliwie Boga obrażało, pokutę czynić i dobrymi rytmami złe wetować. W których zamysłach mych będącemu niemało mi materyjej do tego dodała kaplica abo oratorium Waszmościów i z ozdobami swymi, które tak są dobrze sposobione, że trudno rozsądzić, jeśli więcej i barziej ochędóstwu miejsca świętego służą, czy-li patrzącym do wszelkiego nabożeństwa, postępku w cnotach, ohydy grzechów, zakochania się w bojaźni Bożej są okazyją i pobudką. Czegom sam na sobie doznał, gdym to oratorium nieraz z różnymi spośrzodku Waszmościów, moich wielce M[iłoś]ciwych Panów do dobrego mnie wiodących, nawiedzał i pilno ozdoby jego uważał. Przeto chcąc te liche pisma me, złe dobrymi wetując, do czytania ludzkiego podać i mając je według zwyczaju komużkolwiek ofiarować, do Waszmościów, mych M[iłoś]ciwych Panów, umysł i oczy obróciłem, którzy mając w Kongregacyjej swej (którą przed lat kilkanastą, osobliwą żarżliwością rozmnożenia czci Przeczystej Panny i postępków w cnotach ludzi, zwłaszcza młodych, wielkich dwu biskupów krakowskich, ś. pamięci Jego M[oś]ci księdza kardynała Maciejowskiego i Jego M[oś]ci księdza Marcina Szyszkowskiego, natenczas kanonika krakowskiego, tudzież i Jaśnie Wielmożnego Jego M[oś]ci P[ana] Mikołaja Zebrzydowskiego, wojewody i generała krakowskiego, w poczęciu swym przeciw wielu daremnych i niepotrzebnych kontradykcyjej wspartą i szczęśliwie postanowioną widzimy) wiele rozmaitych i wielkich, tak duchownych, jako i świeckich, senatorów, prałatów, kapłanów, ludzi uczonych i godnych, dworzan bogobojnych, nie tylko sami <z> siebie pr<zy>kład dobry co naprzedniejszej młodzi, a osobliwie stanu szlacheckiego (która się w mieście tym stołecznym abo grodem, abo wyzwolonymi naukami przy starożytnej i zacnej tej Akademijej bawi), dajecie i one w bojaźni Bożej i cnotach wszelakich postępki waszymi i nabożeństwem ku Przeczystej Matce Pańskiej mocno i nieodmiennie trzymacie, ale też i inną, która wolność w swąwolą sobie odmieniwszy i latom swym młodym uwieść się dawszy – sumnienia zaniedbywając, kwiat lat i nakład marnotrawiąc – szeroką drogą do zguby bieży, rozmaitymi śrzodkami od złego odwodzicie i do zamiłowania się cnót świętych zaciągacie. A krótko, bez żadnej amplifikacyjej i pochlebstwa mówiąc: Kościołowi Bożemu Bractwem tym Waszym operarios utiles a Rzeczypospo<l>itej – cives bonos do wszelkiego zgoła stanu z młodu w pobożność sposabiać ex professo i umyślnie usiłujecie, nie pragnąc, abyście mnóstwo braciej swej mieli, ale wybór, wiedząc, że więcej j<e>den pobożny zacnie urodzony abo dowcipny w Kośc<i>ele Bożym i Rzeczypospolitej rozmnożeniu chwały Pańskiej i dobremu pospoli<te>mu pomóc (i przeciwnym zaś sposobem – swymi nie według Boga postępkami więcej temu obojgu zaszkodzić) może aniżeli wiele inszych, nie tak zacnie urodzonych abo dowcipu nie tak wielkiego mających, i pomniąc, że więcej kilka uczniów godnych mistrzowi swemu honoru czynią, niż pełne auditorium i wielka gromada mniej uczonych. Także Kongregacyjej W[asz]m[oś]ciów, moich M[iłoś]ciwych Panów, barzo dobrze służyć może, co ś. Bonawentura mówi: „Qui potentem (natalibus vel ingenio) in bono promovet, multos iuvat. Et e converso, ipsius subversio multo<r>um est detrimentum”; bo innego, który taki nie jest, „salus sibimet prodest”, a z owych zaś każdego „multis, tam propter – jako tenże przydaje – exemplum aliorum, qui inde aedificantur et provocantur ad bonum, quam propter alia bona, quae per eum promoventur in aliis et mala impediuntur”. Do którego skutku intencyjej W[asz]m[oś]ciów mniemając, że też cośkolwiek mała i licha ta ma robótka pomóc może, onę Waszmościom, moim M[iłoś]ciwym Panom, ofiaruję. Przyjmicież tedy, proszę, Waszmość, moi Miłościwi Panowie, dar mały z łaską, a w liczbę tych, którzy z nawałności swych złych postępków do Kongregacyjej W[asz]m[ościów] jako do bezpiecznego portu przypływają, acz niegodnego, policzcie i w Album Wasze, sług Przeczystej Matki Bożej a Paniej Waszej, wpisać rozkażcie. Datum w Krakowie w dzień ś. Marcina, Roku Pańskiego 1618.


1	Panno, co ręką Boską z dwunastu gwiazd wity 
Nosisz na swojej głowie wieniec znakomity
I coś niedostatniemu nowożenie wina
Z wody uczynionego zjednała u Syna, 
Ty sama, Opiekunko, z wielkiej łaski twojej 
Nastrój głos smutny lutni tępej pieśni mojej! 
Do ciebie serce swoje z rękoma podnoszę, 
Ciebie i Syna twego o ratunek proszę! 
Zjednaj mi to, a uderz rózgą twej litości
W opoczne serce, rozkwil sumnienia twardości,
Bych mógł w płaczliwym stoku omyć duszę swoję,
Obróć naświętsze oczy na modlitwę moje!
Ty sama nalepiej wiesz moje niedostatki, 
Tobie żywota mego polecam ostatki.


1	To jest gruntowna i pierwsza nauka,
Między mądrością najprzedniejsza sztuka:
Kto do Miłości Bożej przystępuje,
Niech się być naprzód płomienistym czuje.
Jeśliże pierwej serca nie rozgrzeje,
Lada wiatr jego zamysły rozwieje,
Bo nierzkąc Miłość z płomienia się rodzi,
Ale i sam Bóg wszystek w ogniu chodzi.

Bóg jest sam Ogniem, w ogniu przyszedł z nieba,
Aby na ziemi rozpalił, co trzeba. 
Jeśliż jest Miłość podobna ogniowi, 
Toć też być ogniem trzeba człowiekowi. 
Ogień w opoce twardej się znajduje,
A Opoką się Chrystus być mianuje. 
Inaczej żaden ognia nie zachwyci, 
Jeśliże go z tej Opoki nie wznieci.

Jako się ogień szerzy rozpalony, 
Gdy wiatr poddyma stos drew ułożony,
Tak właśnie ogień niebieski się pali, 
Kiedy kto serce ku Bogu rozpali 
Modlitwą świętą, przydawając czyście
Tajemnic Pańskich rozmyślania liście.
Z myśli niebieskich wielki ogień wstaje, 
Że się na koniec całym piecem staje.

Tak się zaś właśnie ogień prosty gasi, 
Kto surowymi drwami płomień skwasi. 
Jeśli w nabożnej duch kontemplacyjej 
Ostydnie czasem lub w medytacyjej, 
Ustaje płomień, nie mając żywności, 
Jak prosty ogień w mokrej wilgotności.
Ale kto Boga ustawicznie chwali, 
Zawsze tam w sercu jak w hucie się pali.

Ażebyś wiedział do Miłości sztukę, 
Jak ją zachować, powiem ci naukę:
Jako popiołem ogień posypany 
Długą trwa chwilę, dobrze zachowany,
Tak ogień Bożej Miłości nie zgaśnie, 
Jeśli pokorą opatrzysz go właśnie. 
Wichru i wiatru strzeż się szkodliwego,
Aby nie zgasił płomienia wolnego.

Od Boga pocznij; stąd począć potrzeba. 
Mnie twoje myśli dały wiedzieć nieba:
Grzeszyłeś długo, trzeba-ć pokutować, 
Żeby-ć nie przyszło na potym żałować. 
Sam Bóg we wrota dusze twej kołace, 
A to ogniste ciska w serce race.
Bądź wdzięcznym sługą Pana tak dobrego,
A nie pogardzaj dobrodziejstwy Jego.

Dobry to jest znak słodkiego skonania, 
Komu Bóg iskrę da upamiętania. 
Płomień się w takim powoli zajmuje,
Zaczym to idzie, że Boga miłuje. 
Przeciwne znamię wiecznego zginienia,
Gdy kto nie będzie wdzięczen napomnienia;
Już się takiemu na wszystko złe bierze, 
Zwłaszcza kto nie ma uczynków przy wierze.

Dobryć jest Pan Bóg, ale sprawiedliwy. 
Kto grzeszy w łaskę - zginął nieszczęśliwy.
Im dłużej swoje odwłacza karanie, 
Tym cięższe bywa jego folgowanie. 
Nie ufaj temu, że krokiem niesporym 
Przygoda dybie, bo być jej wieczorem;
Gdy śmierć za pasem, gdy człowiek umiera,
Rzadko pokuta taka bywa szczera.

Słuchaj mię, jeśli chcesz sobie poradzić.
Trzy cnoty w niebo mają cię wprowadzić:
Wiara z Nadzieją i Miłość do tego. 
Kiedy żywota dopędzisz swojego, 
Wiara z Nadzieją na świecie zostaje,
Miłość ci święta najlepiej sprzyjaje, 
Bo insze wszystkie odbieźą cię cnoty, 
Z Miłością pójdziesz w niebo na zaloty.

1	Ato masz drugą Strzałę nieodbitą, 
Podobną pierwszej, złotem wszystkę litą:
Bądź ustawiczny, bo żaden bez pracy 
(Stara przypowieść) nie dojdzie kołaczy.
Trzeba pracować, kto chce dostać czego. 
Słuchaj, co mówi głos Ducha Świętego:
Proście - weźmiecie; szukajcie - znajdziecie;
Otworzą, jeśli kołatać będziecie.

Ażebyś nie miał wymówki do tego:
Nie zawsze weźmie, który prosi czego,
Abo kto szuka, rzadko kiedy najdzie, 
I co kołace, za wrota nie zajdzie;
Każdy ktokolwiek o co - weźmie - prosi;
I ten, co szuka - pożytek odnosi;
I ten, co czeka u wrót Pana swego, 
Wnidzie - tylko być serca statecznego.

Słuchaj, co mówi gorący Duch Boży:
"Kto mi drzwi serca swojego odłoży -
Ato ja stoję, kołacąc usilnie -
Kto głosu mego będzie słuchał pilnie,
Wnidę do niego i tam będziem obie
Oblubienice używały sobie".
I dalej mówi: "Kto Ojca mojego
Miłuje ze mną, przyjdziemy do niego.

O, jako z wielką gore uprzejmością 
Przeciwko tobie! Z jaką się Miłością 
Prosi serdecznie do twego pokoja:
"Otwórz mi, siostro, gołębico moja, 
Albowiem głowa moja pełna rosy 
I kropel krwawych napiły się włosy.
Toć to jest moje serdeczne kochanie, 
Z synmi ludzkimi mieć swoje mieszkanie".

Patrz, jak cię wzywa Zbawiciel łaskawy! 
Nie ma krom ciebie wdzięczniejszej zabawy, 
Sam się do ciebie garnie i przybliża, 
Szuka, kołace, z prośbą się uniża, 
Mogąc się obyść bez ciebie koniecznie, 
O czym Psalmista świadczy dostatecznie:
"Dóbr moich po mnie nie wyciągasz, Panie!"
A jeszcze masz mu ubliżać mieszkanie?

Ucz się od pszczoły rozumu bystrego, 
Która nie pierwej plastr miodu słodkiego 
Zrobi, aż wszystkie pobiega pastwiska 
I z różnych ziółek smak i sok wyciska.
Pracuje pilno - to z lilijowego, 
To z róże zbiera, to z liścia wonnego.
Z każdego kwiatku pożytek przynosi, 
Zbiera, gromadzi i do ula znosi.

Tak i ty właśnie chciej sobie postąpić, 
Jeśli chcesz słodkiej Miłości dostąpić. 
Masz wonną łąkę Męki Pana twego, 
A po niej pełno kwiecia rozlicznego:
Są hijacynty, są róże szkarłatne, 
Jest balsam, są i fijołki brunatne. 
Jeśli z każdego weźmiesz kwiecia soku, 
Będziesz miał słodkiej Miłości plastr w boku.

Przeto jeśli chcesz mieć z Bogiem przymierze,
Oddaj mu całkiem twoje serce szczerze,
Nie odrobiną ani część niecałą,
Ale się oddaj wszystek z wolą stałą.
Nie na pożyczki, lecz prawem dziedzicznym
Daj się w opiekę, a bądź ustawicznym.
Ta wtóra Strzała niebieskiego cynu,
Daj Boże, strzmiała w twoim sercu, synu.

1	To trzecia Strzała - ta się Wzgardą zowie;
O tej ci krótko serce moje powie. 
Gdy już zachwycisz ognia gorącego, 
Trzeba się wyzuć naprzód ze wszystkiego,
Trzeba pogardzić wszystkim światem zgoła -
Tego cię uczy Chrystusowa szkoła. 
Słuchaj, co mówi kanclerz Chrystusowy,
Samego Boga powiedając słowy:

"Żaden nie może dwiema panom służyć 
Abo jednemu zechce się przysłużyć,
Abo drugiego schowa nienawiści -
Z obudwu razem trudno wziąć korzyści.
Siła-ś powinien Ojcu wszechmocnemu, 
Siła Synowi Jego naświętszemu, 
Więcej Duch Święty wyciąga po tobie -
Miłujże z tych trzech Jednego w Osobie.

To naprzedniejsze, synu, przykazanie, 
Żebyć je pełnił, trzeba pomnieć na nie:
"Będziesz miłował Pana Boga twego 
Z dusze i z serca, i wszystkich sił jego. 
Strony bliźniego, porachuj sam siebie, 
Będziesz miłował jak samego ciebie. 
W tym wszystek Zakon zawisł i Prorocy, 
Ale ze wszystkiej miłuj Boga mocy.

Wiele jest takich, co Boga miłują, 
Ale opacznie; jedni upatrują 
Dobro doczesne, a drudzy z bojaźni,
Chcąc ujść piekielnej, wiekuistej kaźni;
Drudzy dla nieba w miłości się silą,
Lecz na frymarku wszyscy się omylą.
Nie z zysków żadnych, nie z datku, nie z nieba,
Z szczyrej dobroci w Bogu kochać trzeba.

Są drudzy, którzy do czasu mu służą,
Ale się i ci nadaremnie dłużą.
Więc podczas będą w przedsięwzięciu trwali,
Lada wiatr wionie, ali ich obali.
Dziś Bogu służą, jutro na przemiany
Światu - stąd różne w sercu ich odmiany.
Każdy to taki niestateczny sługa, 
Co w niebo patrza, a trzyma się pługa.

A ty się w cale oddaj Bogu twemu 
Zupełnym sercem i ufaj onemu. 
W sobie nadzieje nie będziesz pokładał,
Ani się rady bliźniego dokładał, 
Bo jeśliże ten nie pomoże sobie, 
Wiedz o tym pewnie, pogotowiu tobie 
Ludzkie o sobie dobre rozumienie -
Miej to za zdradę i za podejrzenie.

1	Czwartą masz Strzałę, ale hartowniejszą
I do Miłości nabycia pewniejszą.
Jest jakby trochę z przykra zaostrzona,
Wszystka żelazna i nie pozłocona,
Ale potężna. Jej twardymi harty
Główny więc bywa nieprzyjaciel starty.
Ciało twym wielkim jest nieprzyjacielem;
Zginiesz, jeśli go dzisia nie postrzelem.

Co jednokolwiek na świecie się stało, 
Nie duch w tym winien, ale twoje ciało.
Duch jest subtelny, ale ciało grube 
Ducha przywodzi częstokroć na zgubę.
Jeśli żyć będziesz ciało z duszą społem -
Upewniam cię w tym - zginiecie ogołem.
Niechże sobie duch postąpi w tym śmiało, 
Niechaj zabije, jako zdrajcę, ciało.

Apostoł mówi i daje naukę, 
Jako duch z ciałem ma chodzić o sztukę. 
Nie zawsze czyńcie, co czynić możecie, 
Bo czynić zawsze dobrze nie możecie. 
Tego nie czyńcie, czego pragnie ciało, 
Ale to czyńcie, czego by nie chciało.
Duch do dobrego ma siły potężne, 
Lecz mu przeszkadza ciało niedołężne.

Jeśliże ciała nie ujeździsz twego 
I nie przyłożysz starania do tego, 
Niepodobna to - trudno mam to prawić -
Żeby się miała Miłość z tobą bawić, 
Albowiem ona, subtelnej istności, 
Nierada widzi grubej śmiertelności. 
Ten, który żyje wedle ciała swego, 
Nigdy nie schowa ducha subtelnego.

Nie wszystko trzeba na Boga odkładać;
Jeśli sam zechcesz rozumem twym władać,
Co chcesz - to dopniesz, wszystko-ć dobrze padnie;
Chcącemu wszystko zawsze pójdzie snadnie. 
Nie żałuj ciała, o duszę gra chodzi;
Tę utraciwszy - druga się nie rodzi.
Skórę za skórę i wszystko da złupić 
Człek z siebie, byle duszę mógł odkupić.

Bierz przykład żywy z Boga - twórcę twego:
Nie żałował on stracić ciała swego 
Dla ciebie, tylko aby cię odkupił, 
Wszystek się z skóry jako wąż obłupił. 
Dla zbytków twoich dał się pokatować, 
Żeby cię jedno, jako mógł, ratować. 
Jego krwią własną jesteś odkupiony, 
A będziesz-że tak, człowiecze, szalony?

Tyś go grzechami swymi zamordował -
Będziesz-że ciała swojego żałował? 
Tak czyń, jakom ja sobie poczynała:
Za zbrodniem swoje ciało katowała;
Czyniłam wielki gwałt ciału i z jego 
Wybiłam mocy ducha gorącego. 
Niemądry to duch, co dla ciała ginie;
Lepiej, że ciało dla dusze zaginie.

Nie życzę, abyś miał zabijać ciało,
Ale żeby się w skromności chowało,
Ujmi mu obrok, we wszystkim nałogu
Hamuj go, a sam polecaj się Bogu.
A jeśli cię w czym - strzeż Boże - zwycięży,
Niechaj cię rozpacz grzechów nie ciemięży,
Do miłosierdzia biegaj Boga twego,
Tak zawsze będziesz tryumfował z niego.

1	Masz piątą Strzałę z osobną dzielnością, 
Która przechodzi wszystkie subtelnością. 
Naprzód, że Boga uczy cię miłować, 
Druga, że Matkę Jego masz szanować. 
Twój duch jest strzałą bez pierza, bez grotu;
Bez tego dwojga strzała nie ma lotu. 
Ty Bogu z Matką daszli w sercu miejsce, 
Będziesz miał w sercu niebieskie źeleźce.

Jak strzała lekka, z pierzem wystrzelona, 
Leci potężniej żeleźcem natkniona, 
Tak twój podobnie duch do Boga pnie się,
Gdy go przyczyna Matki Bożej wzniesie. 
O, jako często Jezus wiecznej chwały 
Przyjmuje takie od swej Matki strzały! 
Każdy, kto przez nię o przyczynę prosi, 
Z wielką pociechą korzyści odnosi.

Nie masz pod słońcem, uczniu mój kochany, 
Który by od niej nie był wysłuchany;
I złym, i dobrym jednako się stawi, 
Każdego z twarzą łaskawą odprawi. 
Tknij się w sumnienie, porachuj się z sobą,
Masz regestr w sercu gotowy przed tobą. 
O, jakoś wiele został jej na długach, 
A wżdy jej to źle nagradzasz w posługach!

O, gdyby człowiek miałkiego dowcipu 
Mógł pojąć, jako ta latorośl z szczypu 
Jessego owoc przyniosła nam mnogi! 
Ty sam, mój Panie, Zbawicielu drogi, 
Najlepiej jesteś świadom jej żywota;
W niej są wszystkiego miłosierdzia wrota,
Przez jej przyczynę wszyscy cię błagamy, 
Kiedy cię, Boga swego, pogniewamy.

Dla ciebie, uczniu, prowadzę rzecz swoję:
Daj Boże, mogło pojąć serce twoje, 
Jako jest wielkiej powagi u Syna, 
Wszystko jej ważna dokaże przyczyna. 
Wymówić język tego mój nie zdoła, 
Jako jest dobra, łaskawa, wesoła 
Wszystkiemu światu Pani miłosierna, 
Czysta, pokorna i w gładkość niezmierna.

Dobroci nie masz początku i końca, 
Po sto, tysiąckroć gładsza jest od słońca!
A gdy wesołe czoło swe podniesie, 
Wszystka niebieska rzesza zdumieje się. 
Pokorze końca nie masz ani miary, 
Pełna jest łaski z niebieskimi dary, 
Panna przed płodem. Panna przy rodzeniu, 
Panna najczystsza i po porodzeniu.

Tać to jest Róża polna naśliczniejsza, 
Oblubienica sercu nawdzięczniejsza,
Synogarlica głosu przyjemnego, 
Kadzidło wonne kraju dalekiego, 
Ogród zawarty, Rózga Aarona, 
Studnia wód żywych, Runo Gedeona.
Wywyższyłeś ją, Chryste Jezu Panie, 
Wysszej cedrowym drzewom na Libanie.

A jeśliże jest niebieską Królową, 
Jeśli ją Matką Najwyższego zową, 
Od pierworodnej jeśli wolna zmazy, 
Kiedy na ciele nie ma żadnej skazy, 
Rządczyną świata, wszystkich świętych Panią,
I wprzód, i pozad aniołowie za nią -
Toć kiedy takie ma tytuły w sobie, 
Jakoż wszystkiego nie ma zjednać tobie?

Gdybyś chciał tedy słuchać mej porady, 
Nie zawiedziesz się - ona-ć doda rady. 
I dniem, i nocą oddawaj jej dzięki z chęci -
Nie z musu ani też przezdzięki. 
Zdobywajże się na wszystkie dobroci,
Niechaj się wniwecz swawola obroci, 
A na jej miejsce niech panuje cnota, 
Chceszli wiecznego dostąpić żywota.

Kiedy tak świętej Magdaleny Strzały 
Na moje serce z ust jej wylatały, 
Obłok ją jasny ogarnął z anioły. 
Zemdlałem wszystek i umarł na poły, 
Ale Miłością Boską pokrzepiony, 
Nie chciał duch z ciała wyniść wylękniony.
Znowu się wrócił, znowu bez odwłoki 
Wziął i wdział na się śmiertelne zewłoki.

I żyję jeszcze. Boże mój jedyny! 
Tyś mego życia rozliczył godziny -
Mamli cię duszą obrażać i ciałem? 
Bodajże pierwej ostatnie skonałem! 
Ale jeśli jest miłosierdzie twoje, 
Daj mi opłakać ciężkie grzechy moje, 
Żebym ci się mógł z win moich uiścić;
Ty sam, mój Panie, możesz mię oczyścić.

Jeszcze, ja jeszcze do ciebie swą wznoszę 
Suplikę, ciebie o ratunek proszę, 
Maryja, Matko Boga najwyższego, 
Czci i ozdobo dworu anielskiego, 
Księżno, Królowo, Panno czci bez końca!
Jeszcze na niebie nie postało słońca, 
A twój początek stał się przed wiekami, 
Wszystek świat stoi twymi zasługami.

A ja, którym cię i twojego Syna 
(O nieszczęśliwa dotychczas godzina!)
Ciężko obrażał i lazłem beśpiecznie 
W ognistą przepaść, i mógł mię koniecznie
Zgubić na wieki, ale za twą sprawą 
I za przyczyną uszedłem łaskawą. 
Twoja to sprawa, twoich to rąk dzieła,
Twoja mię, Panno, litość obroniła.

Czymże-ć to oddam? Czymże-ć to wypłacę? 
Bym się w rzewliwe mógł roztopić płacze, 
Bym się brzytwami na ostatek zbroczył, 
Choćbym krew z ciała do szczętu wytoczył, 
Bym się i zniszczył - nie nagrodzę-ć tego. 
Proszę cię jednak z serca gorącego:
Przez twe naświętsze od wieku Poczęcie,
Przez wszystkie twych cnót ozdoby proszę cię -

Przez Narodzenie Syna namilszego 
I przez okrutną Mękę i Śmierć jego, 
Przez Zmartwychwstanie i Wniebowstąpienie,
Przez twe radości i anielskie pienie, 
I przez chwalebne twoje Wniebowzięcie, 
Matko i Panno, zmiłuj się, proszę cię! 
Uproś u Syna grzechów odpuszczenie, 
A zjednaj cnoty świętej pomnożenie.

1	Wina, panien, muzyki, kto chce melancholiki 
Rozweselić; to troje wybije ze łba roje. 
Więc komu dudy grają, niech mu i nogi drgają.
W taniec skoczyć nie wadzi, tym, co tańcują radzi,

Którzy radzi śpiewają, niechaj mi dolewają. 
Frasunki suszą kości, trzeba zalać wnętrzności, 
A młodzieńcy z pannami niech się bawią żartami. 
Komu kołnierz nie stoi, niechaj żartów nie stroi.

W strojnych się dziś kochają panny i strojnym dają 
Chusteczki wyszywane i pierścionki składane. 
Nuż, dzieci, więc w robotę, ten Zosię, ów Dorotę

Porwi w taniec! Regały będą wam wnetki brzmiały. 
Przed kim pełne dwie stoją, jedna niech będzie moją. 
Bogdajżeś zdrów, sąsiedzie, każdy niech wesół będzie.

1	U poganów za męże żony umierały,
A dziś by na ich grobie rady tańcowały. 
Nie tylko, żeby teraz zań zdrowie dać miała
Druga, ale by mu je trzykroć wziąć kazała. 
Ledwie z jednego dusza, na kobiercu drugi,
Dziś wesele, jutro akt ostatniej posługi.

1	Prawda-ć to, że mię szczęście mieć panem nie chciało,
Atoli żebrać chleba przecie mi nie dało. 
Zbiór mój słaby, skarb żaden, na lichwę nie daję,
Ale cóż więcej trzeba, gdy na swym przestaję. 
Nigdy głodny nie legę, nie wstanę troskliwy,
Kłopot mi snu nie skazi, włos na głowie siwy 
Z frasunku mi nie roście. Wesołe mi lata
Płyną, ani mię długi wypychają z świata. 
Dobra mi myśl nie gościem, płuży mi drużyna,
Obok z książęty siadać i to nie nowina. 
W mieszku, lubo niewielka, od potrzeby kopa,
Dom choć nie murowany, przecie też nie szopa. 
Jest aksamit na grzbiecie, marmurek na głowie.
Dość mi Fortuna dała, byle było zdrowie, 
Którego gdy posiłek w tym cugu poczuję,
Już ostatkiem i szczęście, i panów daruję.

1	Nie to mąż, który żołdem rycerskim się bawi,
Nie to, który nad błaznem pomstą ręce skrwawi. 
Nie to, który dość serca ma i wielkość siły,
Ani też to, któremu i żywot niemiły. 
Nie to, który postronki targa i podkowy
Żelazne w ręku łamie, nie to, kto stalowy 
Gwóźdź kręci albo młyńskie zastanawia koło,
Albo talerz dębowy rozbija o czoło. 
Nie to, który swą głową cudze drzwi wybija,
Ani ten, który garców kilka duszkiem pija, 
Nie to, który szczęśliwie pojedynki stroi,
A nieprzyjaciela się żadnego nie boi. 
Nie to, który duż w ręku albo na raz trwały,
Nie to, który szwank może wytrzymać niemały. 
Ale ten, który mężnie Fortuny skaranie
Albo frasunku znosił, a żadnej odmianie 
Tak w złym, jako i w dobrym nie podległ, takiego
Mężem zowię i dank mu daję męstwa jego.

1	Żołnierze do ślachcica dwaj w dom przyjechali,
Tam, skoro gospodarza z panią przywitali, 
Spyta szlachcic jednego: Jak waszmości zową?"
Rzecze: "Jestem Czuryło", pochynąwszy głową.
Drugiego także spyta - "Jam jest Woroszyło!"
"Bogdajże was obu dwu powietrze ruszyło! 
A długoż będziecie kpić?" - "Nie kpimy." "Cóż chcecie?
Stacyji? O wieręć, jej tu brać nie będziecie!"

1	Bezpieczniej jest w zielonym namiotku z dziewczyną,
Na wdzięcznej lutni grając, leżeć pod pierzyną 
Niż tarcz i ostrogrotną kopiją piastować
Albo ciężką przyłbicą czuprynę prasować.

1	Kusy Janusz (bo Rożen tak zająca zowie)
Z tym mię do was poselstwem wyprawił, panowie, 
Prosząc, byście roztyrków tych z nim zaniechali,
A więcej mu despektów żadnych nie działali. 
Gotowy jest przystąpić z wami do ugody,
Chcąc słusznie, jeśli winien, ponagradzać szkody,
Albo też do pewnego wziąć przymierze czasu
I wyszedłby sam do was na traktaty z lasu. 
Ale nie śmie, ażbyście glejt mu wolny dali,
A myśliwcom psy odwieść do domu kazali. 
Nie chcecie li też zgody, o łaskę nie stoi,
Nogom ufa, a was się i ze psy nie boi. 
A zgoła wam powiedzieć tak kazał po prostu,
Że na was lada kędy wypnie zadek z chrostu.

1	Trzeci raz się już żenisz - znać, że śmiała była,
Która się trzecią żoną twą być pokusiła. 
O czwartej, wierę, nie myśl, choć masz odbyt na nie,
Bo się już będą bały tak panny, jak panie. 
I jest czego, bo właśnie jakby żyć nie chciała,
Która by potem z tobą czwarty raz ślub brała. 
Folguj więc trzeciej, radzę, bo jak byś ją stracił,
Wiecznym byś już lenistwem tej straty przypłacił.

1	Żeglarz, gdy w morzu płaskim wiosłem brodzi,
Podniósłszy żagle nakieruje łodzi, 
Gdzie chce przypłynąć; któremu gdy w biegu
Przeciwne wiatry nie dadzą do brzegu, 
Kotwice rzuca w morski grunt a stoi,
Czekając, aż się wicher uspokoi. 
A jeśli większa fala następuje,
I maszt ucina, a gdy go zdejmuje 
Strach w nawałnościach, rzuca i towary
Dla bezpieczeństwa Neptunowi w dary.
Albo więc żagle na szczęście podniesie,
Że go wiatr, gdzie chce, burzliwy zaniesie.
Jam żeglarz, Zosiu, miłość - morze moje,
Sternik - Kupido, towar - łaski twoje. 
A Wenus, z morskiej porodzona piany,
Na wicher prawie pchnęła mię zbłąkany. 
Żądza - mój okręt, serce me w nim płynie,
Port mój - chęć twoja, która gdy mię minie, 
Przyjdzie mi tonąć w głębokich łzach, a ty
Co masz za korzyść z zdrowia mego straty? 
Pławisz mię, pławisz w niestałej powodzi,
Serce me trapisz, a strach kto nagrodzi? 
Płynę ja przecie, lub tam odwieść duszę,
Gdzie ciało ciągnie, choćbym nierad, muszę. 
Chcąc swej, podniósszy żagle, uprzejmości
Dopłynąć skutkiem portu twej miłości, 
Wiosłem prace swej, gdy się rozigrały
U portu swego, rozcinałem wały. 
Szum popędliwej niewdzięczności twojej
Nie chce do brzegu dać galerze mojej. 
Kotwicę-m rzucił statecznej nadzieje,
Przecie w niestałym łódź się gruncie chwieje.
Maszt cierpliwości mej się padać musi, 
Jak go twej srogość niewdzięczności dusi. 
Serce twe kamień, samaś własna skała,
O którą by się łódź ma nie strzaskała, 
Nie łza, tylko swe w te niebezpieczności
Towary rzucać w morskie głębokości,
A czekać szczęścia: lub ta burza minie,
Lub gdy na mszy brzeg nawa wypłynie, 
Wysiadać z łodzi, a wysiadszy z wody,
Czekać gdzie lepszej na lądzie pogody.

1	Nic mię nie boli, a płaczę, rzewliwy,
Nikt mnie nie więzi, a przecię teskliwy, 
Łańcuch na szyjej noszę, poimany,
I w srogich pętach chodzę, okowany. 
W płomieniu tonę, pałam pośród wody,
Boże, się pożal nieszczęsnej przygody! 
Sam nie wiem dzisia, co się ze mną dzieje,
Straciłem wszytkich pociech mych nadzieje. 
Okrutne dziewczę męstwa dokazuje
Nad tym, którego swobodą szafuje, 
A przecię samej tylko, zniewolone,
Hołdować musi serce me strapione. 
Płaczem się cieszę w tak ciężkiej niewoli,
Czekając takiej godziny, rychło li 
Więźnia pocieszy, niewolnika swego,
Lub go przywróci do wolności jego, 
Lub pożądaną ochłodą litości
Uśmierzy zapał serdecznej miłości,
A nie da skonać umierającemu
Ani się topić we łzach tonącemu.
Nie słychać pociech, miłosierdzie drogę
Zmyliło do mnie, trwogi zbyć nie mogę, 
Strach mię przenika, bo się umrzeć boję,
A bez jej łaski o żywot nie stoję. 
Zmiłuj się, dziewczę kochane, boć złości
Stan nie przystoi ani twej gładkości 
Tyraństwo służy, nie twoja rzecz tracić
Niewinną duszę, ale, owszem, płacić 
Szczyrość wdzięcznością, a miłować tego,
Który-ć się serca raz powierzył swego. 
Bóg zna i karze wszytkie obłudności,
Jego się, Zosiu, bój za twe chytrości. 
Ja-ć nie przestanę miłować cię z dusze,
Aż gdy odbieżeć świata z tobą muszę, 
Ale ty nie w czas będziesz żałowała,
Gdy mię nie będziesz wskrzesić mocy miała.
Miłuj, nie zmyślaj obłudnej szczerości,
Bo sama szczyrość magnes prawdziwej miłości.

1	Twardy kamień, a przecię iskry idą z niego,
Gdy weń stalą uderzą, które gorącego 
Płomienia są posłowie. Woda ogień psuje,
Z wody lód, z lodu woda. Kto się w mocy czuje,
Niechaj walczy z żywioły, a pewnie spróbuje:
Gdzie się ogień zaweźmie, wodą nie ratuje. 
Nie serce, ale krzemień nosisz, panno, w sobie,
Jam też nie stal, lecz stałość mając przeciw tobie,
W ciemnej lodowni siedzę, a Wenus wskrzesała
Ciche iskry twej chęci, którymi zagrzała 
Serce me zamrożone, czyniąc mi nadzieję,
Że i twoje skamiałe od ognia zmiękczeje. 
Przecię-ć się w nas ta miłość nierówno żarzyła,
Ja pałam, a tyś zgasła, cóżeś uczyniła? 
Bym nie zgorzał, łzy leję, woda źrenic moich
Chce we mnie płomień zgasić zdradnych chęci twoich.
I stałość we mnie topi, a ogień zalewa,
Zagrzejwa się, Zosieńku, póki nie zmarzniewa.

1	Krzysztof Morsztyn tu leży z Raciborska tego,
Tu żona i potomstwo pochowała jego. 
Zmarł światu, ale Bogu będzie żył na wieki,
Bo się Jego na świecie dosłużył opieki. 
W tym grobie zacne jego ciało odpoczywa,
Ale spraw jego sława z niebiosy zrównywa. 
Ziemia ziemię, a dusza jego zasię ciebie
Do sądnego dnia czeka, martwe ciało, w niebie.

1	Gościu i ktośkolwiek jest w bydgoskim kościele, 
Dziękuj Bogu za pokój, a depcz po tej ciele 
Bezecnej nierządnice, co ją matką zwało 
Skonfederowanego rycerstwa niemało.
Ta-ć nam była wyrodków takich napłodzila,
Że przed nimi szlachecka wolność łzy toczyła,
Dla tych bękartów właśnie mać ojczysta swoje
Piersi targała, patrząc na krwawe rozboje
Zgubnych potomków swoich czy na łzy ubogich
Poddanych, którym żołnierz gwałt czynił krzywd srogich.
Przez tę zapamiętałą macochę do szkody
Wielkiej to państwo przyszło i do strat swobody,
A ci, co ich przodkowie krwią jej nabywali,
A hardą nogą karki jej nadeptywali,
Prawda-ć jest, że ich wiele między nimi było,
Których cnotą ojczyźnie tak się dogodziło,
Że wżdy jako podściwi do końca synowie
Nie dali jej upadać, lecz więcej to, Bóg wie,
Takich, którzy nic na jej upadek nie dbali,
Bo się byli na własną jej zgubę udali.
Włożywszy na podściwe swe twarzy maszkarę
Pogańską, o sumnienie nie dbali ni wiarę.
Płacz ludzki za pociechę i praw znieważenie
Za prawo sobie miało to złe przyrodzenie.
Tych tu patronka leży, główna rozbójnica,
Przez ogień gardło dawszy jako czarownica.
Lecz czemu przed zapłatą dymem nie spłonęła?
Nie chciał się jej jąć płomień - bo we łzach tonęła.

1	
Świetny świat tak nadobnie Pan Bóg ubudował,
Że choćby wsze rozumy do kupy stosował
Człek, niepodobna rzecz jest pięknej krasy jego
I ozdoby okręgu nieba wysokiego
Ani piórem okryślić, ani wyrzec słowy.
Dlatego temu dawszy pokój, darmo głowy
Ja sobie nie chcę kazić ani w tak szerokim
Oceanie, wszerz i wzdłuż bez miary głębokim,
Miałkiem dowcipem brodzić; dość mi na tym będzie,
Że choć ma niedaleko od brzegu wyjedzie
Łódka, przedsię j<ą> będę do przedsięwziętego
Portu sobie kierował. Któż oprócz ślepego
Nie widał ślicznych świata tego pozomości?
Piękny jest. Ten dla człeka Bóg z swej wszechmocności
Stworzyć raczył. I temuż potrzebne żywioły
I wszytkie rąk swych dzie<ła> z niebieskiemi koły
Ofiarował. Człowiek, pan stworzenia wszelkiego,
Jakoż go chwalić nie ma? Jakoż świata tego
Nie ma zażyć rozkoszy, gdy je jemu kwoli
Stwórca nadał? - Ale tu poczekam, rychło li
Mnich się który ozowie; którzy gardzą nimi,
Radbym o niewdzięczności tej co mówił z nimi.
Mnie się tak zda, że to grzech uciekać od tego,
Co Bóg z upodobania sam dał człeku swego.
Wszakże tu o tym pokój; niech w swojej kapicy
Siedząc, proszą za nami Boga zakonnicy.
Moja rzecz jest opisać świeckie delicyje, 
Których każdy, póki żyw, niech, jak chce, zażyje, 
Bo po śmierci acz wierzym o wiecznej radości, 
Daleka ta od ziemskich będzie rozpustności. 
Świecka Rozkosz to mój rym, onej pióro moje 
Dzisia służy, któremu Pegazowe zdroje 
Niech krople rosy dadzą z helikońskiej skały, 
Żeby mu zwiędłe trochę siły rozjędrzniały. 
Ale niż co na papier Talija wyleje 
O tej paniej, niech troski wiatr z głowy wywieje. 
Wara, wara na stronę, frasunki teskliwe, 
Ustąp nędzo, kłopocie, ustąpcie straszliwe 
Męki i krwie rozlania, ustąpcie Marsowe 
Utarczki, przestańcie ciec łzy Heraklitowe. 
Żal, ból i żaden smutek placu tu nie mają;
Precz, precz, melankolija i ci, co wzdychają. 
Rozkosz, wesoła pani w złotorytej szacie 
Idzie jako paw strojna. Jeśli jej nie znacie,
Pyszna jest, bo się trudno docisnąć chudemu 
Pachołku, tam gdzie ona przebywa, lecz temu 
Komu fortuna każe, łacny przystęp do niej -
Ale niech wam do końca pieje Muza o niej. 
Przybrała się w koronę, czując się królową 
Być państwa świata tego, a dyjamentową 
Błyskając w rubinowym pierścieniu tablicą, 
Cienką skronie okryła ślicznie jedwabnicą. 
Wczas przed nią, pokojowe pacholę pod kitą, 
Pieszczot swych grono niesie; fraucymer obfitą 
Delicyj rozmaitych szkatułę piastuje, 
Którymi miękkiej młodzi swawolą smakuje. 
Rozpusta, stara pani, tuż jej obok stoi 
I wszystkie swoje fochy swoim trybem stroi. 
Wenus ją, sekretarka, pod rękę prowadzi, 
Kupido, rucho niosąc, tak swój kroczek sadzi,
Że co raz w serce czyje z swego łuczku zmierzy, 
To niechybnie hartowną strzałką w nie uderzy.
A jego się z postrzałów takich cieszy pani,
Bo to już jej, kogo on nie śmiertelnie rani.
Pięć panien piąci zmysłów uciechy trzymają,
A każdej inszej miary smaku przydawają.
Pierwsza oczy w białej płci ślicznej cerze pasie
I wzrok w ozdobnych rzeczach syci. Druga zasie
Słuch smacznymi gadkami przyjemnie zabawia,
A brat nasz ucha, co to tam za szept, nadstawia.
A trzecia zaś wonnymi piżmy, zybetami
I drogimi nasyca zapach perfumami.
Czwarta, ta gust w rozlicznych potrawach cukruje,
Taż też i smakowitym napojem szafuje.
Piąta co sercu miło, to do ręku daje,
A do tego natęższa chęć w człeku powstaje.
Druga pięć ochędóstwo każda niesie swoje:
Nalewkę z miednicą, tuwalnią - to troje 
Trzy niosą; a dwie zasię zasłonę, źwierciadło, 
Przezirać się, jeśli co paniej nie nadbladło. 
Lecz jeszcze z fraucymeru dwie mi pozostały, 
Mniemam, że te przyprawy pewne będą miały:
Farbiczki i bielidła, więc szpikanardowe 
Wódki, olejki z róże, więc i balsamowe;
I wszystko to, co ciału lubo rozkosznemu 
I wczasowi przysłusza na świecie wszelkiemu. 
W długą by szło, bym wszytek jej miał opisować 
Dwór i orszak czeladzi; dość to tak mianować, 
Że jej co żywo służy i nie masz żadnego, 
Który by się nie garnął do szczęścia takiego.
Lecz się nie zejdzie dworem jej każdemu bawić, 
Bo trudno bez ochmistrza co w tej mierze sprawić. 
Wątku trzeba; a tego komu już nie zstaje, 
Choć był przystał i służył, tym samym odstaje.
Jednak, jak ono mówią, ciągnie każda swego 
Uciecha, a kto dość ma, mam go za jednego 
Czeladnika tej paniej, której służby swoje 
Oddawszy, do ochmistrza skoczy pióro moje.

1	
Sławny ochmistrz Dostatek śrebną brodą chwieje,
A złotymi, gdzie stąpi, portugały sieje.
Jedną ręką intraty przemożne rachuje,
Drugą hojnie zebranym bogactwem szafuje.
Srebra, złota i pereł, i kamieni drogich,
Jedwabiu rozlicznego, klejnotów chędogich
Pełno wszędy, orszak sług, pieszczone bławaty,
Drogotkane szpalery, rumiane szariaty,
Wezgłowia teletowe, kołdry haftowane,
Materac z altembasu, złotem opisane
Łoże, pokój obity, w nim z srebra litego
Wszystko, czego się jedno tkniesz, gwałt dobra wszego.
Miast, zamków i folwarków, stad i majętności,
Państwa nieokrążone i szerokie włości,
Nieprzebrane dochody, skarby niezliczone,
Wory, skrzynie, szkatuły zbiory napełnione,
Wszystkiego wszędy dosyć, samo się kieruje
Szczęście; łacwo durować, koli przystępuje.
Snadnie wszystko, kto ma co czym począć, a komu
Zewsząd płynie, nietrudno o plęsy w tym domu.
Bodajże ten cny ochmistrz w Polszcze nie umierał,
A przede mną, chudziną, wrót swych nie zawierał,
Od którego mi więcej żebrać nie potrzeba,
Jedno żeby mi zgębę dał do śmierci chleba.
Ale i pióro moje tak mi już zbuczniało,
Iż mu się przypochlebić tym rymem dostało,
Że go fraucymer zwabić nie może do siebie;
Komuż by się, ochmistrzu, chciało iść od ciebie?
Jednak i one dobre, tylko wprzód pieniędzy 
Potrzeba, bo żadna rzecz smaku nie ma w nędzy. 
A tak niż się me do was pióro wygotuje, 
Każda niechaj porządkiem swoim następuje.

1	
Pompa - pierwsza dziewica, ile u tej paniej 
Wątpię, żeby to prawda. Atoli ja na niej 
Nie chcę prawa przewodzić ani pióro moje 
Myśli w żadne zachodzić z nimi niepokoje. 
Moja rzecz - zgoda święta, zwłaszcza z białym stadem.
Pióro! czego się bawisz, idź ty swoim szladem. 
Pompa - harde to plemię. Nie wiem jako do niej 
Przystąpić, to wam jednak krotce powiem o niej. 
W karocy sobie jedzie, bo nigdy nie chodzi 
Piechotą ani się jej bez sług stąpić godzi. 
Tłum około niej ludzi, wszyscy się kłaniają, 
Wszyscy jej jak nawiętszą uczciwość działają. 
Sława jej głośna wszędzie, do stołu krzykliwe 
Brzmią trąby, w bębny biją, a żądze jej chciwe 
Nasycenia nie znają. Pod pyszne pokoje 
Fontany przeźroczyste wypuszczają zdroje. 
W złocie chodzi, na złocie i sypia, i jada, 
Złotem ściany obite i na złocie siada;
Na psiech obroż ze złota, w toż ubrane konie,
Z tegoż i lity łańcuch, po każdej się stronie 
Złoto świeci, tymże też okowane wozy, 
Szle na poły z jedwabiem, także i powrozy;
Pałace marmurowe, w nich cedrowe ściany, 
Pawiment z alabastru drogiego ciosany. 
I wsze rzeczy, które się pod słońcem najdują,
Jej się kwoli na świecie szerokim kierują. 
Ona nie zna co dosyć, zbytek za herb nosi, 
A po wyniosłej bucie pyszną stopę rosi. 
Rada by pod niebiosa skrzydła rozciągnęła 
I wszystek świat ramiony swymi ogarnęła. 
Hardym okiem przenosi mierność i pokorę 
W majestacie jak sokół swym wynosząc gorę. 
Wsze przeważne tryjumfy, wszelki koszt, utraty,
Jawne niebeśpieczeństwa, znaczne skarbów straty 
Za nic u niej, byle swej żądzy dogodziła, 
A buczno się tym, którzy tłumią ją, stawiła. 
Ale ja nic na przepych; pióro powinności 
Swej dosyć uczyniwszy, kłania się Jejmości, 
A do Asystencyjej zawołane bieży - 
Tam kędy go chęć ciągnie, nóżka mu me cięży.

1	
Panna Asystencyja wielki orszak wiedzie
I nie wiem, co za sprawa z nią w tym tłumie będzie,
Aleć widzę, zażyła w tym osobnej sztuki,
Daleko rozsadziła od siebie hajduki.
Przy statecznej gromadzie plac sobie obrała,
A marszałkom przed sobą z laski iść kazała.
Ci poważnie stąpając, rządu przestrzegają
I wielowładnym okiem wszędy poglądają.
Jednym na stronę każą, drugim następować,
Chcąc wszelki swym dozorem porządek zachować.
Kanclerz, ten mądre pióro piastuje a słowy
Udatnymi odprawia posły, on gotowy
Dekret pański opiewa, on idzie do rady,
On ćwiczy sekretarze, sam wszej próżen zdrady.
Urzędów swych pilnują urzędnicy drudzy,
Dworzanie się przechodzą, tych pod barwą słudzy
Pilnują, a chłopięta złociste czekany
Za pany swemi noszą, drudzy buzdygany
Turkusami sadzone; z drugą stronę zasię
Żołnierze powdziewawszy swe lamparty na się,
Piórno, świetne, ogromne złotymi błyskają
Szyszaki, a sępimi skrzydły powiewają.
Miedzy tymi brzmią trąby i kotły straszliwe
Marsa krwawego dzieje, obok przeraźliwe
Stado kozactwa stoi, tym surmacze grają
Wojnopamiętne dumy, a oni trzymają
Łuki w ręku napięte, przestrone giermaki
Rozpuściwszy, świetnymi migocą sajdaki.
Piechota sprawna stoi w błękitnym obłoku,
A żaden nie ustąpi swego na piądź kroku.
Dziesiątnicy swoimi kiwają dardami,
W pośrzodku bębenista, stojąc z multankami
Przy rozmaitej chorągwi, w głośny bęben bije,
A chorągiew od wiatru jako wąż się wije.
Ale mię Kompanija już do siebie woła,
A pióro też gwardyjej wszystkiej nie podoła;
Azaż przy takim dworze i motłochu mało? 
Dość okrom próżnej strawy pióro napisało.

1	Pomaga Bóg, Dyjeto, kochaneczko moja, 
Obłapić cię kazała Kompanija twoja. 
A ja się będę ważył jeszcze i całować, 
Bo któż by-ć gęby nie dał, kiedyś nagotować
Bankiet śmiała takowy, na którym co było, 
Pióro wszystkiemu światu me będzie głosiło. 
Jeść, naprzód, tak sroga rzecz, iże nie wiedziało
Oko samo, na co się pierwej rzucić miało. 
Zwierzyny rozmaite w tak korzennej jusze, 
Że w brzuchu jako w łaźni omdlewały dusze, 
Ale zasię gasiły zapał winne zdroje 
I chłodne roztrzeźwiały wnętrzności napoje.
Więc onego dzikiego ptastwa z przysmakami 
Rozlicznemi gwałt wielki: tu z limunijami, 
Owo z cukrem, z rozynki, a to zaś w pasztecie 
Tak smaczno urobiono, że mi nie będziecie 
Wierzyć, bo się tak jakoś w smaku ludzkim zdało,
Jakoby się anielskich potraw zażywało. 
Do pieczystego sałat, kańpustów, wiśniowych
Soków, oliwek, octów z róż i malinowych 
Gwałt, nuż tortów rozkosznych, krepli i kołaczy
Moc, a Dyjeta wszystkim tym częstuje, raczy;
Więc śliźów, kiełbi, pstrągów, lipieni, łososi, 
Ryb rosłych i wszystkiego dostatek. Tam ktosi 
Zbierać już z stołu każe, a dużym sąsiada 
Trąca dzbanem, lecz jeszcze nie koniec obiada.
Wety idą. Te skoro na stół nastąpiły, 
Wdzięczny zapach po wszystkim pałacu puściły;
Na złotych tacach cukrów rozlicznie robionych, 
Marcypanów na kołach pozornie złożonych 
Długie rzędy, nuż cytryn i inszej słodyczy 
Dość, i różnych owoców; a któż to wyliczy 
Wszystko, czego tam hojnie i dostatkiem było? 
Co żywo się najadszy, do pełnych rzuciło 
Pióro me też bankietem twoim uraczone;
Czołem ci za cześć bije, służbyć zniewolone
Oddawszy, Pijatykę od ciebie nawiedzi 
I tam sobie z tamtymi łotry kęs posiedzi.

1	
Swawolna Pijatyka w wieniec hederowy 
Słone przybrała skronie; czop, herb Bachusowy,
W ręku dzierżąc, na beczce jeździ po pokoju, 
To tego, to owego kosztując napoju. 
Stoją swymi rzędami tu cynamonowe 
Wódki, tu rosa solis tu i hanyżowe.
Tatarskie, i gorzałki mocno przepalane,
I duchy z rozmaitych ziół dystylowane.
Są wina: małmazyje, sęki i kanary,
Alakanty, rywuły i piołunek stary,
Muszkatela i miody dziwnie smakowite,
Przewoźne piwa, trunków statki rozmaite.
Których jedno kosztując pióro upragnione,
Kęs mu się w łeb wraziły, lecz uweselone
Rychlej wam prawdę powie; pijany a dziecię
Fałszu nie zna - przypowieść dawna, sami wiecie.
Zawiodła mię na salę, kędy Lyajowe
W rozkoszach opływały zabawki, tam zdrowe
Napoje z źrzódeł swoich nieprzebranych cieką,
A bracia naszy wino tak węgierskie sieką,
Że już każdy pod hełmem. Gęstym "za zdrowie"
Dumne się mózgi grzeją - biedaż lichej głowie.
Kieliszki kryształowe, złotolite czary,
Wysokie roztruchany, głębokie puchary,
Wiadra i konwie wodne, beczki, ba i kadzi
Pełne soku smacznego - bądźmy sobie radzi.
Oferty następują i podarowania,
Muchy się we łbie roją, przecie do świtania
Szynkować, a żaden jej za kołnierz nie leje;
Już też drugi nie może stać, tylko się chwieje, 
Czterej piątego wiodą, szósty stawia nogi, 
We łbie jako w browarze, każdy zstępuj z drogi.
Już rozumie, dobranoc, z mostu równo wszędy, 
A kto by pijanego porachował błędy;
Onemu się przecie zda, że nie masz mędrszego,
I Cycerona by stłukł wymową samego 
(stąd nie darmo i wiechy w mieściech wywieszają, 
bo tam rozum na kwartę ludziom przedawają), 
Już wtenczas i bohatyr, i pan wielki z niego, 
A skoro się wyszuma, aż nic ze wszystkiego. 
Dajże wam Bóg odpuścił, mili pijanice 
Gdyście tak pańskiej pilni na świecie winnice,
Lecz się podno drugiemu dadzą znać piwnice.

1	
Podwika, acz jej nie znam, wszytkom dobre o niej
Słychał; ty sama, Wenus, prowadź pióro do niej,
A powiedz szczerze, jakoć roił Kupido mały,
wszystkie jej krotochwile, bom ja nie bywały.
Go ty każesz, to pióro na papier wyleje,
tylko się niechaj cnocie bezprawie nie dzieje.
Ma uczciwe zabawki i cny Amor swoje,
A od przystojności się nie odstrzeli moje
Przedsięwzięcie; zaż w domach nazacniejszych mało
Z dawna pięknych z białą płcią rozkoszy bywało?
Nie nowina młodzieńcom do panien przystawać
I powinności posług im swoich oddawać.
Już sługa w tańcu służy, gdzie stąpi, prowadzi,
Też uczciwość wyrządzać każe i czeladzi,
Marcypany oddaje, obsyła wieńcami,
Listy pisze, nawiedza, śle z upominkami.
On jej lub gdy się kładzie, lub gdy ze snu wstaje,
Każe pod okny śpiewać, krzyczeć w szałamaje.
Jeśli kędy w karecie z matką swoją jedzie
Na przejażdżkę, i on tam abo w skrzydle będzie,
Abo na turskim koniu tuż podle karety
Skacze, pląsze, wywija, wyprawia korbety.
A serce mu pod płaszczyk do panny zbieżało, 
Tam by rado i z panem wszystko przeleżało.
Wszystkie myśli i wszystkie tam pociechy jego,
Kędy ona, aż przyda do skutku swojego. 
To tak jedni, a drudzy, co się zalecają, 
Rozmaite fortele w swych amorach mają 
I różne swe uciechy z różnych cielesności,
Lecz się ja żadnych tykać nie chcę rozpustności.
Przy cnocie pióro stoi, wszak który spróbował, 
Ten wie, co miłość umie, a każdy żałował. 
Żaden strach ani żaden parkan tak wysoki 
Nie jest, którego by się miłosne przeskoki,
Tam kędy serce każe, przebyć nie ważyły;
Tak nas liche dziewczęta w swe jarzmo wprawiły
I próżno karkiem miotać, musi im hołdować, 
Gdy tak natura chciała. Ślepo więc malować 
Zwykł malarz Kupidyna, bo jak ślepo bije 
Z łuku, tak i z postrzałem tym człek ślepo żyje.
Malują i nagiego, bo w prawej miłości 
Zdrady nie masz - nie pytaj obłudnej chytrości.
Do tego i dzieciną, bo rozum nie płaci 
Tam, kędy człek swobodę przyrodzoną straci.
Skrzydła ma dla lekkości i w puch go ubrano, 
Że ciężaru nieświadom. A zgoła kazano 
Szaleć tym, którzy jego ognia zapał czują;
Gorzkiż to miód, niech sobie jak chcą go smakują.
Dobranoc, idę dalej, już zegar wybija, 
A dawno na mię czeka śliczna Melodyja.
Wszkże się w nieprzyjaźni z Podwiką rozchodzić
Nie chcąc, muszę się przecie jako z nią pogodzić. 
Żart żartem, atoć moje pióro czołem bije, 
Tym kończąc, że kto nie twój, nie godzien, że żyje.

1	
Krotochwila nieskąpa jest czasu szafarka, 
Ta ani godzin liczy, ani zna zegarka, 
Dnia i nocy nie patrzą; co się jej nawinie,
To w lot nienawróconym strumieniem upłynie. 
Stąd ją starszy nazwali jakby krótką chwilą, 
Czasem z nią i w złej drodze bliżej bywa milą.
W obu rękach wesoły śmiech sobie piastuje.
Tym, komu rada w domu, tak hojnie częstuje, 
Że się jedni za boki wstrząśnione chwytają, 
A drudzy się już dobrze nie porozpukają. 
Tam Żart, brat jej rodzony, pilen powinności 
Swej, trefnemi zabawia rozmowami gości. 
Pankracy i z Czechaczkiem jakoś też tam weszli,
Dwaj się niepospolici szpaczkarzowie zeszli. 
Ale przecie nie stoją obadwa za jaje, 
Jeśli im wymyślnego Walka nie dostaje.
Tu swój plac komedyje, tu maszkary mają, 
Tu i owi, co jajca do góry puszczają, 
I rozmaitych cechów kuglarze to owi, 
Co więc oczy szalbierstwem zmamią człowiekowi.
Tu figlarz czarnoksiężnik, tu i mietelnicy, 
Tu i powsinogowie właśni, niedźwiednicy, 
Tu gonitwy, tu łowy, tu gdy więc spuszczają 
Srogie bestyje ze psy, jak się potykają. 
A ono mężny brytan wieprza ostrokłego 
Za gardło dawi, drugi niedźwiedzia dzikiego
Łamie, dusi, morduje, aż krwawej posoki 
Po rozjuszonej skórze cieką z niego stoki. 
Nuż kiedy więc koń zjadły na lwa okrutnego 
Wypadnie, jak więc wita tam jeden drugiego, 
Gdy lew srogą paszczekę rozdarszy, ku niemu 
Jak szyp posępny bieży, a koń zasię jemu 
Stalnym kopytem szyki do upaści myli;
Aż miło patrzyć, gdy się i ten, i ów sili.
Więc i msze biesiady, i igrzyska owe,
Które więc rok od roku nastawają nowe.
Lub i stare: z białą płcią po sadziech pustować,
Trawkę, gąskę, murkę grać, w rozkoszach lądować;
Nuż i owo ucieszna, kiedy w nocne mroki
Ognista raca leci pod obłok wysoki.
Więc i owe sobótki, które gdy pałają,
Rozmaite rozpusty przy ogniach działają.
Wiec i chyże wyścigi, gry, skoki, turnieje,
Które po dobrych myślach czas wesoły sieje.
I wsze insze zabawy: mogą tu i łgarki 
Cygańskie stanąć (chciałem był rzec praktykarki), 
Mogą i zapaśnicy, i szermierze swoje 
Wyprawiać sztuki, wolno wymyślać i stroje,
Wolno się i na błazna mądremu bierzmować, 
Wolno i być nim wiecznie, wolno dokazować 
Każdemu swego. Od tych by się nie spąchało 
Pióro, każę mu dalej. I takci dość mało
Ma rozumu. Komu w tych figlach czas nie zbieży,
Już się z melankolijej taki nie wyleży. 
A ja pójdę do graczów. Szczęście fortunnemu!
Kto przegrał, daj odegrał! Do domu po swemu!

1	
Gra, ta panienka nigdy nie rada próżnuje,
Zawżdy w pracej, a szczęściem odmiennie szafuje.
Zysk i stratę ma w ręku, kredyt wywołała
Z swych dziedzin, a niestatek przywołać kazała.
Jest jakby z dzika płocha tej nimfy postawa,
Bo choć się dziś rozgniewa, jutro zaś łaskawa.
Pokazawszy wesołe czoło, żałobliwy
Tył da. Stopa życzliwa, krok u niej zdradliwy.
Wszystko to nic, przecie tam ktosi woła kostek,
A drugi kart; obojga dał na stół wyrostek.
Panowie, co wołali kart, grę obierają.
Jedni w mąkę, drudzy się w zelanda zmawiają,
Ci zaś w jedne trzydzieści, a owi w prymirę,
Rozmaitą i chudzi tną pachołcy birę,
W kupki, w kozer i w szfancla, a któraś tam dusza
Wywabia w zakrytego skazką śmiałą rusza.
Drugiemu się zachciało skosztować bigosa, 
Aleć mu się cknie, często sięgając do trzosa.
Boję się, by go strawił; owemuc smakuje, 
Co już zażął, ale ów spluwa, co grosz truje.
Bez ługu pana myją, co dyjabeł broi. 
W izbie zimno, a mój się już jak w łaźni znoi. 
Wstarto brudu, muśniono chłopa po kalecie -
"Na gładkość, fortunacie!" Darmo się śmiejecie,
Takci ten handel umie. Ale tak hultaje. 
Najdzie we grze uczciwszy żart i obyczaje. 
Pisana rozum ostrzy, uczy i rachunku, 
Stąd godna osobnego w swej cenie szacunku.
W tej tak jak gdy przez prawo kto swego dochodzi, 
Miawszy woźnego z szlachtą, wygrał i przewodzi. 
Na sto grzywien i jedne membran pokazany, 
Bywa czasem ekstraktem piątym przekonany. 
Czasem i czworgiem świadków, kto ich lepszych stawi, 
Ten na tym trybunale lepiej się odprawi. 
Kto też ma trzeci z ręku dekret me odbity, 
Przezysków tyle drugie, wpadł w zakład sowity. 
Waż, kto śmiały, bo pewne zwycięstwo przy tobie! 
Ktoć silen, kiedy czterech masz królów po sobie! 
Grom praktyków, prawem się pocieraj i z pany! 
Dobryć mi w jałowiczą ów szubę odziany. 
Kostki też swe zabawy rozróżnione mają. 
Jedni równego zeza, drudzy pasza grają. 
Zaporowczyk też gdacze swą sęm odennaście;
Dziś kopę wygrał, wczora przegrał ze dwanaście.
Nuż w warcaby. Siadł, komu padł na zezie goły. 
"Złe to kostki, daj inszych! Czy się chwieją stoły?"
Więc szachów dla zabawy pannom, a chłopięta 
Bierki, kręgle, cegiełki tną też niebożęta. 
Bo temu, co przegrawa, lada co zawadzi, 
Dlatego więc wychodzić każą i czeladzi. 
Ów zaś szczęścia odmianą miejsca szuka, ali 
Jeszcze gorzej. Tu ci, co wczora się przegrali,
Nazajutrz chcą wetować. Tam, jak losy padną,
Lubo z zyskiem, lubo też znowu z stołu spadną,
Przecie się póki zstaje, mszcząc strat, zapalają, 
Tak długo, aż się drudzy do szczętu przegrają.
To i z fanty do Żyda. Niech cnoty nie ruszę;
Ten co pióro uronił wziąłby i na duszę.
"Bodaj mi - zabit mówi - na chleb wierzył grosza, 
Który mi swego na grę nie rozwiąże trzosa". 
Nuż jak z nowu. Wierę by albo gry poprawić, 
Lub ją odmienić. Zgoda, gdy jest czym dostawić. 
Czasem się i do resztu błędne szczęście wraca,
Rozmaicie ostatni szańc gracza obraca,
W czym nie tylko fortuna, lecz i fortel płaci.
Ale to napewniejszy: kto nie gra, nie straci.
Albo i na dudach grać; tak przegrać nie może,
A snadź się czasem dudka jeszcze i wspomoże.
Lecz żądza na ten ortel ludzka pozwoli,
Pod strachem i nadzieją szczęścia skusić woli,
Atoli to zysk słaby. Nie rachując straty
Na swą szkodę, a mnie co do czyjej utraty,
Bywa i to, że się tak w tej toni ochynie
Dobrze drugi, że ledwie w koszuli wypłynie.
Ni ze dyjabła! Byle nie tykał się mego,
Daj szczęsny zdrów przegrawał, gdy mu nie żal swego.
Ja się w żadną zabawić dzisia grę nie mogę,
Bom się do tej obiecał, która idzie w drogę.

1	
VANITAS VANITATUM ET OMNIA VANITAS

Oj, nie masz ci na świecie nic zdradnym trwałego, 
Wszelka rzecz bywszy, ginie, śmierć koniec wszytkiego,
Więc i czas odmienności tysiąc z sobą rodzi, 
Z których tysiąc frasunków na człeka przychodzi.
Noc i dzień prędko bieży a śmierć następuje,
Za tą ostatni termin; niech się kto chce czuje, 
Świat, szatan, własne ciało bitwę z człekiem wiedzie,
A jakoż tu nie upaść? Któż przezpieczen będzie?
Mądrość jest nad wszystkimi zgoła mądrościami, 
Pomnieć na nieuchronną pogonią za nami 
Śmierci nieubłaganej, która swe wyroki 
Miece na wszystek naród ludzki bez odwłoki,
Bo po śmierci on, co tu przed nim więc padano 
I niskie mu ukłony z bojaźnią działano,
Z rozkwitłej krasy swojej będąc zgołocony,
Zostaje w trupią brzydkość strasznie odmieniony.
A za one pałace wzgórę wywiedzione 
I pokoje marmurem fladrowym sadzone, 
Z kilku tarcic ma w sobie trunna ono ciało,
Które na świecie gmachów dość kosztownych miało.
Miasto sług, których wielkie stawały gromady, 
Będzie orszak z rozlicznej gadziny, szkarady. 
Robak, wąż i jaszczurka pastwią się z gniłego 
Członki ciała, niestetyż, na cześć świata tego.
Nuż za one pieszczone ze złota bławaty, 
Za drogotkany ubiór, za rozkoszne szaty 
Sprośna będzie na ciele leżeć gnoju szmata. 
Ach, ach, świecie nieświetny, taż twoja zapłata!
Marność jest tego świata smak nad marnościami 
Ze wszystkiemi swoimi pompy, rozkoszami. 
A przecie ludzi młodych na jego tak wiele 
Krótkie radości każe i bardzie, i śmiele.

1	
Nago człek na świat idzie, w grzechu i boleści 
Matka go własna rodzi za on szwank niewieści.
Z płaczem na świat wychodzi, z płaczem schodzi z niego;
Nie wniósł nic, nie bierze też stąd z sobą niczego. 
Nędza, kłopot, choroby, skwierk zimie i lecie, 
Wszystka zdobycz ludzkiego żywota na świecie.

1	
Fontany, wirydarze, wonnobujne sady,
Marmurowe pałace, wesołe biesiady, 
Drogi pokój, dostatek potraw, świetna szata,
Miękkie łoże, orszak sług, w szczęściu młode lata,
Nietrwałe to marności, bo ich człek odbieży 
Nago, gdy nieodwłocznej czas go śmierci zbieży;
I dumy się jako dym niepłodne rozwieją, 
Kiedy się nam pożegnać śmierć każe z nadzieją.
Jako paw, gdy pozorny swój ogon rozwinie, 
Pyszni się w ślicznym pierzu, a wnet go ominie
Buta, skoro na nogi spojźrzy ubrudzone, 
Tak świat fraszka, kto wspomni na to, że stworzone
Z ziemie ciało w proch się zaś obróci, a w grobie 
Będzie strawą robactwa. Jako tu kto sobie 
Pościele na tym świecie, tak się wyśpi zgoła 
Tam, gdzie go niehamowne śmierci stawią koła. 
Rzekł ktoś: "Boże igrzysko jest człek" i prawdziwie,
Bo się ni nacz nie zejdzie, prócz na śmiech, kto żywie;
Jesteśmy jakby na grę persony ubrane
I odprawujem z laty żarty łzy oblane.
Lecz skoro nam cielesną czas zerwie maszkarę,
Kto żyjąc, śmiechy stroił, ten bolesną karę
Po śmierci odnieść musi, a kto tu wylewał
Łzy za grzechy na ziemi, obędzie w niebie śpiewał.

1	
Wszystko idzie za czasem;
Jam żyw, a śmierć za pasem.
Jeden w łódź, drugi z łodzi
Ten kona, ów się rodzi.
T zbiór ojca skąpego
Z rąk potomka hojnego
W cudzy się dom obraca;
Ów zbierał, ten utraca.
We mgnieniu oka ginie, 
Kto się śmierci nawinie. 
A któż taki na świecie, 
Co ten węzeł rozplecie.
Są granice wszystkiego, 
Cokolwiek szerokiego 
Ponoszą kraje świata;
Każdą rzecz kończą lata,

1	Fortuna, odmienna pani,
Dzień i noc zaprzągszy w sani, 
Woźnicą czas uczyniła, 
I wszystek świat objeździła.
Każdy, kto jej dufa, traci, 
Bo u niej kredyt nie płaci, 
Omyłką się pieczętuje, 
Śmiech i płacz w ręku piastuje.
Żartkim w miejscu kołem biega;
Tego, co jej nie zna, sięga, 
A tych, którym się znać dała, 
Mija - już ich zaniedbała.
Wątpić w szczęściu nie potrzeba.
Jednemu da zgębę chleba, 
Umorzy głodem drugiego;
To jest własny urząd jego. 
Niejednego, co zasieje, 
Omylą żniwa nadzieje, 
A ci, co się nie spodziali,
Częstokroć żną, choć nie siali.

1	Cnota grunt, fraszka złoto, 
Wszystko to ziemia, błoto. 
Wszystko to czas rozchwieje, 
Cnota się nie zstarzeje.
Bogactwa niejednego 
Zagubiły głupiego. 
Na cnocie nikt nie traci,
Sam ją Bóg dobrze płaci.
Śmierć nie bierze pieniędzy 
Ani folguje nędzy;
Ale jak cię zastanie, 
Tak pódź do wójta, panie!
Tu sęk na onym świecie,
Tam się smaku dojecie
W cnocie, bez której siebie
Nikt nie ogląda w niebie.
Grób ci ciało okryje, 
Robak kości rozryje. 
Ziemia w ziemi, a duszę 
Bogu poruczyć muszę.

1	Dobre złoto przy cnocie, 
Lepsza cnota przy złocie. 
Ma się dobrze złośliwy, 
Przecz ma żebrać cnotliwy?
Nic nie jest cnota w nędzy, 
Trzeba do niej pieniędzy. 
Na cnocie nie utyje,
Kto dziś z jałmużny żyje.
Wiem, choć cnoty nie ganię, 
Że nie da nic Żyd na nię.
Rzadki jej pokłon daje, 
Każdy z worki przestaje.
Kto raz pióro uroni, 
Cnotą go nie ugoni. 
Dość cnotliwych u fary 
Prosi o szeląg stary.
Ratowałbym bliźniego,
Nie mam czym, bo samego 
Tenże mól żrze, a cnota
Obumarła bez złota.


1	Powiedz, spłodzona w Czarnym, córko, Lesie, 
Gdzie Bóg myśli twe i z nadzieją niesie? 
Jako kochanka w krętym bluszczu twego 
Skryła Atropos do lochu ciemnego?

Skryła, lecz sława na dwurogim wierzchu 
Nie zna przy zdroju Pegazowym zmierzchu 
I tuszy Muzom, że przy jego grobie 
Helikon nowy ubudują sobie!

To ja, a ona tak mi na to rzecze:
Pierwej do Pontu Dunaj dnem uciecze 
I Wiślnym grzbietem ustaną komiegi;
Pierwej w gorącym Lwie upadną śniegi,

Niźli kto nadeń w me strony łagodniej 
Uderzy i wiersz na świat poda godniej;
A woskiem skrzydła ten przylepi, który 
Chce bystrym piórem donieść jego góry!

Trzy panie, co im wdzięczność imię dała, 
I Pallas jeszcze więtszego nie znała;
Bądź kto poważnym bawi rytmem uszy, 
Bądź sztucznym żartem i okrągłym ruszy.

Kto u nas kiedy słowieńskimi słowy 
Doszedł tak blisko arfy Dawidowej? 
Milczę nóg kozich i głowy rogatej 
Leśnego boga, lecz mowy bogatej!

A Antenora i wieszczkę trojańską, 
Której Sofokles na scenę pogańską 
Wprowadził kiedy żałośniej i snadniej?
Ja nie wiem, i ty równego mu zgadniej!

Komu nie pójdą z oczu zaś strumienie,
Kiedy ojcowskiej miłości płomienie
Nad lichą trunną córeczki wyraził?
W tym szranku (wierz mi) serce drugim skaził!

Na duńskim dworze kto nie wie stoczonych 
Bitew, i mężów z kości utoczonych? 
Gdzie z mądrej onej panieńskiej przestrogi,
Już, już zwycięzcy Fiedur dał met srogi!

Kto przyniósł u nas gwiazdy Aratowe 
Na polskie niebo i Tryjony owe, 
Co je Bootes wkoło osi pędzi, 
A nie ukroczy od niej i na piędzi?

A kto płód inszy obfity policzy, 
Osadę piękną sarmackiej ulicy:
Proporce, wojny i pary złączone, 
Pociechy w smętku, wymowne, uczone?

Śpiewał-li syren, płakał-li Nijobe, 
Podobny tak głos uprządł on więc sobie,
Że i Amfijon nie tak zabrzmiał, ani 
Orteus tak w smętnym szukał dźwięku pani!

Nie widząc tedy równej mu gospody, 
Ustały, me z nim elegi i ody;
Tren tylko po nim w głuchej kniei śpiewam,
A co wiersz, to je łzami ja oblewam!

A jeśli pytasz: czyjego podwoją 
Dochodzi podczas Polymnija moja? 
Tak wiedz, że wnuki minąwszy Lechowe,
Obrałam doma goście raczej nowe!

Co, goście, mówię? Polaka wymową, 
Co rószczką obwiódł skroń niemniej mirtową;
Chcesz? Jaśnie-ć powiem, acz wasza sromota:
W pojśrzodku Polski przystałam do Szkota.

1	Popiół śkło, choć je farby malują, 
Gdy sztuki w hucie nim wyprawują:
A nie tak, kiedy pieniste konie
Spuszczając z góry słońce, niż tonie
(Jeśli żegnając pogodnym okiem,
Zboczy się z wilgim pozad obłokiem),
Różnych barw tęcze światu wyprawi;
Jako rzemieślnik tak śkło postawi, 
Zielonym, złotym i szafirowym 
Pędzlem i kształtem pozorne nowym.
Ale cóż potem? Śklenica snadnie, 
Niż się napijesz, z rąk ci wypadnie:
A on spaniały kryształ w perzyny 
Poszedł, ostatek dym niesie siny. 
Popiół śkło; ale i popiół człowiek, 
Choćby rozciągnął jak Feniks kto wiek:
Bo i z słonecznych ten ptak promieni 
Z popiołu wstaje, w popiół się mieni. 
Lecz co arabskie wspominam dziwy? 
Przyjdzie dzień, kiedy i świat szedziwy
Walnym płomieniem jak słoma spłonie, 
Niż wieczny siędzie Sędzia na tronie.

1	Żegnam was, pola włoszczonowskiej kniei, 
Gdzie się mnie wrócić nie masz i nadziei;
Żegnam cię, błotny z twymi, dworku, ściany, 
Snopkiem odziany!

Żegnam was, żyzne dwa pobocz ogrody,
I oba stawki hojnej pełne wody, 
Gdy w cię Eolus mokrym skrzydłem żenie
Z pola strumienie!

Żegnam was, sadki na wiosnę zielone
A lecie wiśnią dojźrzałą rumione;
Daj i ty rękę, wirydarzu lichy,
Palladzie cichej!

Tu ona szczypiąc kwiatki twe chodziła,
A wiersz zarazem dowcipem rodziła;
Prostyć, lecz pióra dotkliwego różny 
I żółci próżny.

Żegnam poddane rzewliwe, rzewliwy,
Przeciwko którym, jeślim nie pierzchliwy,
Anim był ciężki ornym wołom w pługu,
Uchodząc długu.

Niech wżdy chowają w pamięci mię wdzięcznej,
Dokąd dzień słońce, a noc krąg miesięczny
Prowadząc, wrócą lato im po śniegu
W poprzecznym biegu.

Żegnam cię, Rybski, mój życzliwy Stachu! 
W któregom jadał często ja chleb gmachu;
Bądź to wezwany do twoich więc gości, 
Z całej miłości;

Bądź żebym ci płód z nieba darowany
W pieluszkach doniósł do zbawiennej wanny,
I odniósł śliczne matce zaś na łono 
Dzieciątko ono!

Lecz kto śmierć z ostrą z tyłu zoczył kosą,
Gdy nań dybała nogą chytrze bosą, 
I niż okrągły doszedł mu rok miary, 
Wzięła na mary?

Niech staną w brzegu twe, matko, źrzenice!
Dosyć wypiło z nich odnóg oblicze, 
Kiedy członeczki lilijowe one
Legły uśpione.

Żegnam cię tedy, żałosna mogiło,
Któraś zawarła dziecię, niż mówiło;
Dziecię, co wiły już mu wieniec złoty 
Słodkie przymioty!

Żegnam cię, stryju własny jego, Pietrze, 
Choć znowu bujasz po dworskim tam wietrze;
Bom cię życzliwym znał w tej tu ku sobie 
Trzyletniej dobie!

Żegnam i ciebie, gąmbiński kościele,
Kędym nabożnych widział ludzi wiele 
I słyszał w niebo przy ofierze drżący 
Głos ich gorący.

Żegnam cię, domie wystawiony z cegły, 
Mało co domu świętego odległy, 
Skądem mógł, niż szczedł czas mi nocy wronej,
Poprzedzić dzwony.

Żegnam was nie mniej, pomazańcy Boży,
Niźli wam złotą koronę odłoży 
Za nieleniwe w jego służbie stopy,
A nie dla kopy!

A między nimi, żegnam, Marku, ciebie,
Tyś mi ojczyznę pokazowa! w niebie 
I omył, niźlim przyjął, Bogu krzywy, 
On pokarm żywy.

Żegnam was, głosy krzykliwe z organy,
Gdy u ołtarza stanął ksiądz ubrany;
Bądź arfą Bogu Dawidową służy,
Słodszą nad Muzy.

Żegnam Was, wszystkie tegoż ludzie miasta, 
Kto mi życzliwy mąż abo niewiasta!
Zegnam przed nimi tymi ja was słowy, 
Szlacheckie głowy:

"Żyjcie w pokoju i wzajemnej zgodzie,
W ochronie z nieba i miłej swobodzie! 
A ja cnych waszych trębaczem spraw będę, 
Kędy usiędę".

1	Cicho, cicho, Kupidynie,
Tu w tej zielonej krzewinie 
Lub pada, lub słońce wschodzi,
Śliczna łani się przechodzi. 
Wej, trop świeży! Serce czuje,
Że gdzieś pobliżu żyruje. 
Weźmi łuk i prętkie strzały:
Ono, ono, zwierz zuchwały! 
Teraz strzelaj, Kupidynie,
O ślepy Wenery synie! 
Coś uczynił najlepszego?
Mnieś postrzelił, a prętkiego
Zwierzaś chybił; on przez szkody
Przez gęstwy gdzieś i przez wody 
Przepadł i nie masz nadzieje,
Że się wróci do tej knieje. 
Ja z łowu, łowczy ubogi,
W sercu niosę postrzał srogi.

1	Nie dba miłość na świecie o wysokie stany,
O wielkie majętności, o ród zawołany. 
Fraszka u niej posagi z wyprawą gotową
I król sielankę lubi, sielanin królową.



1	Fama za nic nie stoi, gdy nie masz pieniędzy,
Żaden nie da szeląga, byś był sto lat w nędzy. 
Perdas to marne słówko; servare potrzeba,
By nie przyszło na starość żebrać sztuki chleba,
Bo omnia straciwszy żaden nie ratuje,
Ba, i szelągiem jednym więcej nie daruje.
O memento, memento, na cię by pamiętać,
Mógłby się człowiek nigdy lichoty nie lękać.
O nieszczęście, nieszczęście, gdybyś chłopem było,
Tak bym clę kijem walił, ażbyś się kurzyło!

1	Jeśli to prawda, że kto rano wstaje,
Temu też szczęścia więcej Pan Bóg daje, 
Świt by mię budził, bym za swe niespania
Mógł przyjść, me serce, do twego kochania.

1	"Topić - mówił małżonek - rogacze potrzeba."
Żona na to: "Uczyć sie, miły, pływać trzeba."

1	Rozśmiej się, Kochanowski, jesli słyszysz w niebie!
Do fraszki nad fraszkami trzeba było ciebie, 
Jak niedawno małżonka jednego uczono,
Gdy miasto zaręczonej inszą przywiedziono.
Gdy stanął na kobiercu, o pulsy! O żyły!
Jakoście u takiego pacyjenta biły,
Kiedy musiał za wdzięczne to wszystko przyjmować.
Trudna, bo nielza było naonczas brakować.
Żart wprawdzie nie uraził do śmierci nikogo,
To, wierę, z żartów wyszło: na śmierć zakpić z kogo.

1	Ciołek chcąc być małżonkiem udał się do wdowy,
Ale na pierwszym wstępie miał respons takowy:
"W domu moim na obiad zjedzą wołu cało,
A ciołka by mi ledwie na śniadanie stało." 
Ciołek niewiele myśląc: "Pani miłościwa,
I z ciołka - rzecze - spory byk za czasem bywa."

1	Jak błogosławiony z błota,
Jak złodziej rzeczon od złota,
Jak szwiec od świece nazwany, 
Jak człowiek, człek malowany, 
Tak Jezuita z Jezusa, 
Strzeż się go, własna pokusa.

1	Babo bez zębów brzydka, babo nieszczęśliwa,
Babo niewdzięczna, babo cnocie nieżyczliwa, 
Babo pełna zdrad, babo pełna niesforności,
Babo zwodnico dawna, babo szczyra złości, 
Babo, która przedawasz panienki cnotliwe,
Babo, która namawiasz mężatki wstydliwe, 
Babo niemiłosierna, którą jad wydawa,
Babo, na której skóra jak żaba chropawa,
Babo smrodliwa, pełna plugastwa wszelkiego,
Która o nikim słowa nie rzeczesz dobrego,
Przeklęta babo sama, co przeklinasz ludzi,
Babo, którą czart zawsze na cnotliwych budzi, 
Pijanico wierutna, zamtuzie wytarty,
Która cycem obwisłym karmisz młode czarty,
Babo sekutna, która swoim czarowaniem
Przechodzisz i Medeą, i Cyrce, mym zdaniem,
Babo, któraś niegodna, że cię ziemia nosi,
Kiedy cię z kwaśną twarzą sam diabeł roznosi, 
Babo, któraś się nigdy grzechów nie kajała
Ani tym suczym okiem na nie nie płakała,
Babo, która gdy puścisz wiatr z zadu sprośnego,
Pukasz właśnie jak z działa gnojem nabitego, 
Babo wdzięczna jak tygrys abo niedźwiedzica,
Babo takiego jako Tyzyfone lica, 
Lubo Megera, lubo której życzy sobie 
Szatan, aby się w piekle mógł ogrzać przy tobie,
Wiedmo i sykofanto z swymi pacierzami,
Które jako kot morski markotasz zębami, 
Babo, która to czynisz, że nad przyrodzony
Bieg swój strumień potężny bywa w zad wrócony,
Babo, która na ziemię ściągasz miesiąc z nieba,
A jasne słońce czynisz ciemne, jako trzeba, 
Gdy jedno zachcesz swymi niezbożnymi słowy,
Babo, której wzrok wilczy urok jest gotowy 
Małym dzieciom, że w łonie u matek schnąć muszą,
Babo czartu oddana i z ciałem, i z duszą, 
Godna nie tak powroza, by cię obieszono,
Ale raczej, aby cię na popiół spalono, 
Babo pełna trucizny wszelakiej i jadu,
Babo, któraś czartowi wyleciała z zadu,
Babo, która swoim tchem powietrze zarażasz,
Babo, która na każdy dzień Boga obrażasz, 
Babo bezecna, i tak myślisz sama sobie,
Że się Bóg sprawiedliwy nie pomści na tobie,
Nieszczęsna sekutnico, któraś już tak siła 
Panieneczek uczciwych panieństwa zbawiła, 
Handlując jak szkapami, nad prawo do tego,
Paniami poczciwymi i domu zacnego, 
Nie boisz się piekielnych sędziów za swe złości,
Eaka, Radamanta, Minosa srogości,
Skryj się, sprośny babsztylu, powietrzna zarazo!
Skryj się, wieku naszego nieszlachetna zmazo, 
Któraś światu znajoma sprawami brzydkimi,
Przechodząc i Taidę wszeteczeństwy swymi, 
Babo, która gorącem ogona chciwego 
Przewyższyłaś Laidę Koryntu sławnego, 
Babo - niech mi odpuści, kto czyta - tak zdrowa,
Że więcej gnoju puszczasz niż największa krowa, 
Babo, która jak kozieł śmierdzisz szczyrym potem
I wszędy parchu pełno za twoim obrotem,
Stary kurpiu i wiechciu, i regestrze stary,
Godnaś, Lucyperowi żeby cię dać w dary, 
Boś jest wyobrażeniem a właśnie owego,
Co wieniec ma na wierzchu z szybu smrodliwego,
Popraw się, babo, na tej swojej wdzięcznej twarzy 
Albo mi się za jedno tysiąc złych słów zdarzy.

1	Świat hołduje marności
I wszytkie ziemskie włości;
To na wieki nie minie,
Że marna marność słynie. 
Miłujmy i żartujmy,
Żartujmy i miłujmy, 
Lecz pobożnie, uczciwie,
A co czyste, właściwie. 
Nad wszytko bać się Boga -
Tak fraszką śmierć i trwoga.

1	Straszna burza morska bywa,
Straszna woda, gdy rozléwa, 
Straszne pożogi ogniowe, 
Straszne powietrze morowe, 
Ciężka nędza niezleczona, 
Ale nad wszytko zła żona.

1	Tryumfy nadęty swymi
Kupido z bogi inszymi 
Jął po niebie harce zwodzić
I chorągwie swe rozwodzić. 
Czego aby się pomścili,
Bogowie sąd założyli,
Którym z nieba za tę winę
Wygnali hardą dziecinę. 
On straciwszy miejsce w niebie
Uciekł się z krzywdą do ciebie 
I twe oczy oszacował,
Aby z nich bogi hołdował.
Lecz te śliczne gwiazdy obie
Tak go zniewoliły sobie, 
Że zapomniał, jako trzeba,
Krzywdy swej, bogów i nieba.

1	Tu leży ten, kto leży, ale go z mogiły
Nie sądź, gościu, raczej z cnót, które go zdobiły.
On to kapłan Febowy, którego uczony
Rym świadczy, że mu nie jest rówien znaleziony.

1	Dobra Włochowi żaba, a do niej sałata,
Lecz Polakowi sztuka mięsa zawsze grata, 
Dobra gęś z czarną juchą, nadziewane prosię,
Może to mieć i każdy, kto będzie dbał o się.
A ostatek wieczerzy przycukruje prochem -
Weźmiże bies kasztany pospołu i z Włochem!

1	Ma śliczna Aleksandro, gdybym, świat miał w mocy,
Krwawy uraz na sercu nosząc we dnie, w nocy, 
Dałbym ci go w zakładzie serce okupując,
Lecz, nędznik, rozgniewane niebo na się czując,
I to, co mam, na ołtarz twój niosę z ochotą: 
Krew swoje, zdrowie, wierność, stateczność i z cnotą.

1	Tym ma nad Macedona Aleksandra moja:
Ów świat jeżdżąc zwojował, a do tej podwoja
Od ziemskich bohatyrów wolny hołd oddany;
Ów w ciele, Aleksandra w sercu czyni rany;
Ów zbrojnymi szeregi, ta przeraża wzrokiem;
Ów ogniem płomienistym, ta świąt pali okiem.

1	Okrutny bisurmańcze, Kupido zuchwały,
Upatrując tych ślicznych oczu wzrok wspaniały
Widzę, żeś się w nich koszem warownym położył,
Byś się z nich nad mym sercem swym zagonem srożył.
Uczyń cud, o Kupido, cud niewysłowiony: 
We mnie się koszem połóż, do niej puść zagony.

1	Miej, książę, niedoszłego żniwa różne snopy. 
Znam, żem nie był na skale ślicznej Kalijopy, 
I nie wiem, kędy płyną kastalijskie zdroje: 
Tyś mój Febus, tyś, książę, Hipokrene moje.
Ty mi ducha dodawasz, ty wyjmujesz z ceny
Tych, co teraz, ubogie, biczują Kameny. 
Tobie jeśli w smak będą moje głuche strony,
Jasne głową wyniosłą przesiągłem Tryjony.

1	Twe oczy, skąd Kupido na wsze ziemskie kraje,
Córo możnego króla, harde prawa daje, 
Nie oczy, lecz pochodnie dwie nielitościwe,
Które palą na popiół serca nieszczęśliwe. 
Nie pochodnie, lecz gwiazdy, których jasne zorze
Błagają nagłym wiatrem rozgniewane morze.
Nie gwiazdy, ale słońca pałające różno,
Których blask śmiertelnemu oku pojąć próżno.
Nie słońca, ale nieba, bo swój obrót mają 
I swoją śliczną barwą niebu wprzód nie dają. 
Nie nieba, ale dziwnej mocy są bogowie,
Przed którymi padają ziemscy monarchowie. 
Nie bogowie też zgoła, bo azaż bogowie
Pastwią się tak nad sercy ludzkimi surowie?
Nie nieba: niebo torem jednostajnym chodzi;
Nie słońca: słońce jedno wschodzi i zachodzi;
Nie gwiazdy, bo te tylko w ciemności panują;
Nie pochodnie, bo lada wiatrom te hołdują. 
Lecz się wszytko zamyka w jednym oka słowie:
Pochodnie, gwiazdy, słońca, nieba i bogowie.

1	Brańca książę, ode mnie przyjmi po kolędzie, 
Który widzian być może, lecz iman nie będzie. 
Wszakże stróż ustawiczny zawsze,przy twym boku
Najmniejszego od ciebie nie odstąpi kroku. 
Muza go swą przewagą świeżo poimała 
I rytmem związanego tobie odesłała. 
Cieniem się być mianuje boga bezbrodego
Piastun i cór dziewiąciu Jowisza wielkiego.
Towarzysz nade wszytko poetom pijanym
I wynaleźcy wina gościem pożądanym. 
W tym się Sylwan, w tym wszyscy faunowie kochają,
Bez cienia żadnych plęsów nimfy nie wszczynają. 
Nagiej się przypatruje sam wolno Dyjanie,
A wżdy Akteonowych rogów nie dostanie. 
Cień w trudzie, cień we znoju cieszy podróżnego, 
Cień bydło, cień pastuszka obżywia nędznego. 
Gdyby nocnej na ziemię cień nie puszczał rosy,
Biedne by nasze zboża nie doszły pokosy, 
Owocu by nie dała w jesieni Pomona,
Flora by z swego kwiecia byłą obnażona.
Mizerny by nasz wiek był, kiedyby swojego,
Światu cień nie użyczał płaszcza czarniwego, 
Którym prace i troski ludzkie ukoiwa,
A wdzięczny sen po członkach strudzonych rozléwa.
W cieniu więzień ubogi w srogim pęcie śpiewa, 
W cieniu ptak rozmaity swoje gniazdo miewa. 
Przed cieniem żal swój słowik odnawia surowy,
Cień drzewa i rozwiłe cień zdobi dąbrowy. 
Za nic wszystkie obrazy, za nic malowanie,
Jeśliże im ozdoby z cienia niedoststnie. 
Cień sławny on orator miał na pilnej pieczy,
Gdy w Atenach osłowym cieniem wsparł swych rzeczy.
Cień czatom, cień zasadzkom, cień służy kradzieży,
Cieniem chciwy miłośnik do swej miłej bieży. 
W czarnej cienia zasłonie do rozmów przychodzi; 
W cieniu zapał serdeczny krom zazdrości chłodzi. 
Cienia pragnie nówożeń, nowo za mąż dana
Cienia pragnie, w łożnicy nie pierwej oddana,
Aż słońce wóz zapędzi w gadytańskie morze
A nocne się ku dołu nachyliły zorze. 
Niejednego cień z krwawej potrzeby uwodzi,
Cieniem [z] przegranej bitwy niejeden wychodzi.
Cień za starych Rzymianów drogo był płacony,
Bo na cień marnej pompy pobór był złożony. 
Tysiąc zbrojnych okrętów Myceny stawiły,
Aby się w cieniu wziętej Heleny zemściły, 
A sprzysięgli Grekowie obegnawszy Troję
Przez dziesięć lat dla cienia kładli na się zbroje. 
Cóż nadzieja - jedno cień dobra jest przyszłego,
Ta w nieszczęściu podnosi człowieka nędznego. 
Dla cienia i zwierz głodny odbiega łupieży,
Gdy za marą łakomstwem uwiedziony bieży. 
Naonczas gdy bogowie ziemię nawiedzali,
Cienia miasto zasłony bóstwa zażywali. 
Równy cień Jowiszowi, równo z nim panuje:
Cień i światło po niebie wzajem naśladuje. 
Cień w dziale swoim trzyma acherontskie brody
I straszne surowego Radamanta grody. 
Trzyma dusz zmazy próżnych szczęśliwe pokoje
I pola, kędy płyną niepamięci zdroje. 
Kędy jasne niezwykłą słońce rdzą przypadnie,
Skąd nocy wiekuistej strach na ludzi padnie, 
Cień niepraw, że glanc traci pochodnia tak wdzięczna
Lub też światła odstrada błędna twarz miesięczna, 
Cień tego jest przyczyną. Świat nic nie wywodzi
Aż do włoska małego, za czym cień nie chodzi. 
Lotem ptaki, a biegiem zwierza najprętszego
Cień wycieka, cień wpojśród morza głębokiego 
Ściga nawy, żaglami i wiosły niesione,
Poprzedzając [w] swym pędzie Eurusy szalone.
Cień nauczył godziny po słońcu najdować
I rozliczne po ścianach kompasy malować. 
Egipskie piramidy, niebotyczne skały
Talesowi za cieniem pomierne się zdały. 
Cień dworski marnotrawca półmiski plądruje,
Pełne Czary, puchary, śklenice nicuje.
Jako dziecię ma radość, kiedy je cień jego
We śkle łudzi, a ono mniema być drugiego. 
Albo dziewczyna licha, gdy w zwierciadło swoje
Paprząc, widzi twarz drugą, widzi drugie stroje
I dziwując się myśli, cóż wżdy się to dzieje,
Że ona twarz z nią płacze, z nią tlę wespół śmieje?
Cień i w ogniu nie gore, i w wodzie nie tonie,
Miesza się między hufy, straszy z ludźmi konie, 
W krwawym boju bezbronny nie odniesie rany. 
Cień Narcyza o gardło przyprawił kochany, 
Bo skoro się oglądał w przeźroczystej wodzie,
Z miłości cienia podległ śmiertelnej przygodzie. 
I my, co ziemię małą, małe morze mamy,
A myślą górnolotną nieba się tykamy,
Cień niestetyż i marę zostawim po sobie.
Cień z nami w grób, cień wiecznie stróżem naszym w grobie.
Ale próżno wspominać cień naszego wieka
I igrzysko niestałej Fortuny człowieka: 
Ten, który z cienia powstał, świat nieogarniony,
Będzie z nami w cień drogi znowu obrócony.

1	Świat - morze, człowiek - okręt od burzy niesiony,
Przygody - skryte skały, szczęście -wiatr szalony. 
Gdzie styr umysł stateczny, gdzie sam rozum rządzi,
Gdzie cnota Cynozura, takowy nie błądzi:
To na dół, to do góry, to w bok wały porze, 
Tak pogody zażywa, jako niesie morze. 
Nic stałego na świecie, ponieważ i wdzięczna
Pochodnia Tytanowa, błędna twarz miesięczna 
Za niebieskim obrotem zachodzą i wstają -
Cóż człowiek, jeśli nieba swą odmianę mają!

1	Godzina za godziną niepojęcie chodzi:
Był przodek, byłeś ty sam, potomek się rodzi.
Krótka rozprawa: jutro - coś dziś jest, nie będziesz,
A żeś był, nieboszczyka imienia nabędziesz;
Dźwięk, cień, dym, wiatr, błysk, głos, punkt - żywot ludzki słynie.
Słońce więcej nie wschodzi to, które raz minie, 
Kołem niehamowanym lotny czas uchodzi,
Z którego spadł niejeden, co na starość godzi. 
Wtenczas, kiedy ty myślisz, jużeś był, nieboże;
Między śmiercią, rodzeniem byt nasz, ledwie może 
Nazwan być czwartą częścią mgnienia; wielom była 
Kolebka grobem, wielom matka ich mogiła.

1	Dzień jeden drugi goni i potem zostawa
Tam, skąd wiek wszytkokrotny odwrotu nie dawa.
Żaden dzień i godzina bez szkody nie bywa
Człowieku, który ze dniem zarówno upływa. 
Karmia byt nasz godziny, która leci snadnie;
Więcej się ten nie wraca, kto z regestru spadnie;
Już w nocy wiekuistej sen przyjdzie spać twardy.
Na to masz zawsze pomnieć, o człowiecze hardy:
Dwakroć żyje, kto żyjąc umrzeć się gotuje;
Umiera dwakroć, kto się śmiertelnym nie czuje.

1	Jak błogosławiony z błota,
Jak złodziej rzeczon od złota,
Jak szwiec od świece nazwany, 
Jak człowiek, człek malowany, 
Tak Jezuita z Jezusa, 
Strzeż się go, własna pokusa.

1	Fraszka wszytko na świecie, fraszka z każdej strony!
Nic to, choć ty masz pałac kosztem wystawiony,
Nic to, że stół zastawiasz hojnie półmiskami,
Nic to, że-ć złoto, srebro leży gromadami,
Nic to, że gładka żona i domu zacnego,
Nic to, że mnóstwo wnuków liczysz z boku swego,
Nic to, że masz wsi gęste i wielkie osady,
Nic to, że sług za tobą niemałe gromady,
Nic to, że równia nie znasz dowcipowi swemu,
Nic to, że się ty światu podobasz wszytkiemu, 
Nic to, że-ć szczęście płynie nieodmiennym torem,
Nic to, choćbyś opatem abo był pryjorem,
Nic to, choć masz papieskie i carskie korony,
Nic to, że cię wyniosło Szczęście nad Tryjony,
Nic to, byś miał tysiąc lat szczęsne panowanie, 
Bo iż to wszytko mija, za nic wszytko stanie.
Sama cnota i sława, która z cnoty płynie,
Nade wszytko ta wiecznie trwa i wiecznie słynie.
Tą kto żyje, ma dosyć, choć nie ma niczego,
A bez tej kto umiera, już nic ze wszytkiego.

1	Kotarzyszcza me drogie i wilejskie brody,
Wy mnie teraz staniecie za bogate grody,
Jeśli mi po mych trudach, po mych drogach częstych
Zdarzy się odpoczywać w kniejach waszych gęstych.
Tam już, da Bóg, obaczą me kochane progi
Zawieszoną opończa, boty i ostrogi, 
I cokolwiek z pielgrzymstwa podróżnemu zbywa.
Niech mię w drogę odległą więcej nikt nie wzywa, 
Chociaby mi indyjskie skarby ofiarował,
Chociaby mi i flotę hiszpańską darował! 
Co, przebóg, za ślepota zbiegać kąty świata?
W trudach, pracach, niewczasiech trawić swoje lata, 
Ani znojów, ani się bać zimna ostrego,
Ani niebezpieczeństwa morza szalonego. 
Szczęśliwy, kto się na swym szpłachciku gnaruje,
Trzykroć szczęśliwy, kto się trochą kontentuje, 
Ten w szczupłym swym obejściu, choć w kopę ubogi,
I psu, jako więc mówią, nie pokaże drogi, 
Nadzieja go niepewnej łaski nie uwodzi
Ani nieszczęsny lat swych marnie nie zawodzi.
Nie stracha się, sumnienie nietykane mając,
Barziej Twórcy niż panu swemu wygadzając, 
Ani go niespodzianie krwawa broń pożyła,
Ani go morska nagła nawalność okryła, 
Ale swym błogosławiąc dziateczkom umiera,
A żona własną ręką oczy mu zawiera. 
Tam go w grobie zielona mogiła nakrywa,
On już w cieniu podziemnym wiecznie odpoczywa.
O, szczęśliwe mogiły, szczęśliwe i cienie,
Które po śmierci takie dawają wytchnienie!
Gdybym jeszcze po świecie miał się tłuc, szalony,
A w tym nagle od śmierci w drodze poprzedzony - 
Któż by mi pogrzeb sprawił? Któż by mię, zmarłego,
W cudzym kraju u grobu płakał, nieszczęsnego?
Już was żegnam, o Tatry i Alpy wysokie,
Żegnam cię już na wieki, o morze głębokie, 
Żegnam was, bez korzyści, a pełne zazdrości
Urzędy i was z nimi, dworskie obłudności!
Niechaj już w cieniu siedzę dąbrowy zielonej,
Zażywając zabawy Muzom poświęconej. 
Tam się ja uczyć będę niebieskiej mądrości,
Boga z Chrystusem chwalić na wszytkie wieczności,
Co mię Mu miłym czyni, co mię zbawionego,
Jako prawdę rozeznać od fałszu sprośnego.
Wypełniłem, o Boże, to moje żądanie,
Niech mi się żyć i umrzeć w mym kacie dostanie.
Spokojny kącie, tobie się ja ofiaruję,
W tobie, nieznaczny starzec, niech wytchnienie czuję,
Ty, póki wola Boża, chowaj mię zdrowego,
Ty mię ziemie kawalcem narzuć umarłego.

1	Szukałem upominku w lichej gaździe mojej
Dla ciebie, zacne książę, lecz w chudobie mojej
Prożnom miał na bogatsze przesadzać się dary;
Przyjm z łaską od chudego i ten czwartak stary.
Nie gardź czwartakiem; dobrze naonczas bywało,
Póki nam jeszcze starych czwartakow stawało.
Teraz się nowych dudkow i złych namnożyło,
Bodaj się nigdy o nich nam było nie śniło.
Cztery rzeczy są, z których człowiek się wydaje:
Kompanija, zabawy, mowa, obyczaje.
Kto łotrom brat, fraszką się bawi, prawdziwego
Nic nie rzecze, a górny – strzeż się takowego.
Cztery rzeczy na świecie nieoszacowane:
Wolność, nauka, cnota, zdrowie niestargane.
Wolność serca, nauka rozumu dodawa,
Cnota klejnot jest dusze, zdrowie żywot dawa.
Cztery są na człowieku pokusy: wmniemanie,
Że mądry, mężny, mocny, że mu wieku stanie.
Możny lekce poważa, zbyt mądry szaleje,
Wiek nader ubezpiecza, bogaty hardzieje.
Cztery rzeczy ma w sobie mieć sędzia: cierpliwość,
Miłosierdzie, roztropność, świętą sprawiedliwość.
Mądrze ma odpowiadać słuchawszy cierpliwie,
Prawnie dany wykonać dekret lutościwie.
Z czterech rzeczy przychodzi człowiek do godności:
Gdy czytał, widział siła, był w sprawach, w trudności.
Kto nieuk, niebywalec, nie miał z nikim sprawy,
Trudności nie skosztował, to jest prostak prawy.
Cztery rzeczy ma człowiek i nie ma w całości:
Męstwo, przyjaźń i rozum przy doskonałości,
Jest mężny na mężnego, jest w przyjaźni zdrada,
Błąd się w mądrym znajduje, w doskonałym wada.
Cztery rzeczy nas gubią, a próżno wetować:
W sprawach z początku błądzić, nie chcieć się sprawować
Według zdrowej porady, w zaciągi się wdawać,
Nad siłę większy koszt wieść, niż cię może stawać.
Dla czterech rzeczy lepiej jest odstradać świata
Niż ich doznać: ubóstwa na sędziwe lata,
Wywołania z ojczyzny, z chorobą więzienia
I po dobrze nabytej sławie obelżenia.
Cztery rzeczy na świecie, którymi się brzydzi
Pan Bóg i których człowiek dobry nienawidzi:
Łakomego bogacza, kaleki hardego
A młodzika bez wstydu, starca wszetecznego.
To czworo nam obficie przyjacioły daje:
Cnota przy stateczności, hojność, obyczaje.
Kto cnotą, statkiem świeci, hojnie chleba dawa
I ludzki jest, takiemu przyjaciel dostawa.
To czworo nade wszytko człowieka frasuje:
Kiedy swych własnych dzieci pogrzeb odprawuje,
Gdy utraci majętność, gdy nieprzyjacielskie
Szczęście widzi a głupie sprawy przyjacielskie.
Cztery rzeczy z ciężkością musi człowiek znosić:
Służyć długo, nagrody za to nie odnosić,
Prosić, nie wziąć, czuć niewdzięk nad wierne posługi,
Nadzieją być omylon czekając czas długi.
Cztery rzeczy niesyte nigdy u każdego:
Ucho, język i ręka, a serce do tego.
Ucho zawsze chce słuchać, język nie ustawa,
Ręka chce brać, a serce pragnąć nie przestawa.
Cztery rzeczy są, które nie mogą być skryte:
Miłość, ból i nienawiść, pieniądze obfite.
Wzdychaniem się wydaje miłość, ból sarkaniem,
Poglądaniem nienawiść, pieniądze zbieraniem.
Cztery rzeczy wnet zbyte a niepostrzeżone:
Panieństwo, czas i kamień a słowo rzeczone.
Czasu próżno wetować, panieństwa przywrócić,
Głos wypuszczon, rzucony kamień nazad wrócić.
Cztery rzeczy widzimy, nie widząc ich znaku:
Drogi ptaszej pod obłok, wężowego ślaku,
Toru, którym po wodzie zwykły chodzić łodzi,
I ścieżki na powietrzu, którą dym wychodzi.
Tym czworgiem kiedy człowiek od Boga nadany,
Godzien, aby był zaraz kanonizowany:
Gdy żyje świątobliwie, w krzywdach jest cierpliwy,
Sekret umie zachować a w słowie prawdziwy.
Cztery rzeczy, którym wnet przyjaciół nie stanie:
Młodość i też bogactwo, możność i kochanie.
Młody, gdy star, bogaty, gdy stracił, upadnie,
A możny i kochanek, gdy z łaski wypadnie.
Cztery rzeczy ma w sobie mieć sługa cnotliwy:
Ma być wierny, cierpliwy, pilny i prawdziwy.
Pilny w usługowaniu, prawdziwy w mówieniu,
Cierpliwy w posłuszeństwie, wierny w poruczeniu.
Cztery rzeczy ma w sobie pan mieć z powinności:
Miłosierdzie, cierpliwość, baczność przy hojności.
Miłosierdzie odpuszcza, nagradza baczenie,
Hojność dawa, kłopoty wytrzyma cierpienie.
Cztery rzeczy ma ten mieć, który co rozdawa:
Wiedzieć, dlaczego i co kiedy komu dawa.
Dlaczego, by dać słusznie; co, by zaś niemało;
Komu, by godzien; kiedy, by się na czas dało.
Czterech rzeczy najbarziej pragnie białogłowa:
Gładkości i z dostatkiem, szat, dobrego słowa.
To jej świat, gdy się stroi, gdy za gładką mają,
Gdy ma tyle, ile chce, gdy jej dowierzają.
To czworo rycerskiego człeka hydzi prawie:
Skępstwo a przy tym kłamstwo, nieśmiałość, bezprawie.
Jałat to, a nie junak, kto niesprawiedliwy,
W życiu marny, w potrzebie tchórz, w mowie kłamliwy.
Cztery rzeczy ma mnich mieć, co w klasztor wstępuje:
Starać się, aby spełnił to, co obiecuje,
Czynić to, co mu każą, jeść to, co mu dają,
A nie być markotliwym, gdy napominają.
A tu już ten mój czwartak niechaj na tym stanie,
Wyszedszy od kaleki, przy mnichu zostanie.
Jeśli mię tak nieszczęście chce dłużej piastować,
I panu do konwentu przyjdzie apelować.

1	Tu szeroko mówili kila rzeczy, których pióro pogonić nie mogło, zwłaszcza sylaby rachując czy wiersze nicią mierząc, aby równe były. Narzekali zgoła, z okazjej tych niesłusznych chwał i dziękowania, na nieszczęście ojczyzny naszej, której źle służyć nie jest już występkiem, ale zwyczajem. Tak dalece, że rzadki, kto by dobra jej albo się tym staraniem tykał - jako swego, albo więc i tak nie tykał - jako cudzego. Nieumiejętności w usłudze jej nie tylko nie zganionej, ale jeszcze pochwalonej, avarae fraudis i jawnej krzywdy nie karanej, wymówionej, przepatrzonej, nie wspomnionej - wiele przykładów przywodzili. Przyszło też w tym dyskursie do pilawieckiej ekspedycjej, [w] któr[ej] - jako mówili - bywa[ł] widok, jaki nie był nigdy, nierządu polskiego, dowód wojennej nieumiejętności, przykład [straconej w] cnych Lachach dzielności i odwagi onej cale zapomnionej. Na koniec powiadali, że z niej urosła (że trochę odmienię wiersz Kochanowskiego)
Nowa sromota i nie nagrodzona 
Hańba Polakom: ziemia opuszczona
Wszej Ukrainy, w której chłop nasz hardy
Panuje pełen i gniewu, i wzgardy. 
[.........................]
Wojnę głoszą rytmy moje,
W której szable ani zbroje 
Ledwie co potrzeba było. 
Wszytko się tam odprawiło 
Bez strzelby, bez arkabuzów, 
Bez wzajemnych nawet guzów.
Taki miał być początek właśnie, jako Szachy Kochanowski opisował, które do wojny stosował. O, prawie tam takowa wojna była bez krwi, tylko tym różna,
Że króla nie dostawało, 
I stąd było rządu mało.
- Czytajże, co tam dalej.
- Nie rozumiej, aby to rzecz gotowa była. Jest to tylko filz albo, jako Włoszy mówią, skizzo, potrzeba [by] to pilnować było - ale tylko jakom ja sobie primo impetu ponotował, różnie skacząc myślą. Słuchaj, a poprawuj, proszę.
Aleć powieść gdy zaczynam, 
Tego wprzód nie przepominam, 
Jak się długo wybierali, 
Nim strojów podostawali, 
Nim szyszaki zgotowano, 
Które z srebra snadź kowano.
Zgoła to wszytko staranie 
Przez tak długie wybieranie 
Było, [aby] szumno, strojnie 
Popisać się na tej wojnie. 
Było podno takich wiele, 
Że mniemali, że wesele 
Albo więc zjazd do Krakowa 
Będą odprawować. Owa 
Nie tak gach na gody swoje
Sposobi się w różne stroje, 
Jako ci mili rycerze 
Krawce, aftarze, szmuklerze
I złotniki zatrudnili. 
A gdy się tak wystroili,
To sobie wzajem mówili:
"Jak się tylko pokażemy, 
To Kozaków ustraszemy".
Ba, podobno przychęcicie
I na dostatki zwabicie!
[.........................]
Aleć ja czytam, jako za przeprawą nasi pierzchnęli i jako nazajutrz uciekli.
Zawołano: "Tatarowie!"
- Aż moi w nogi panowie. 
I kopije porzuciwszy,
I ledwie szabel dobywszy,
Wszyscy prawie tył podali, 
Zgoła brzydko uciekali. 
Osiński z te[j] stron[y] błota 
Woła: "Takaż to ochota? 
Wróć się! Bogdaj cię zabito!
Bo cię pewnie potka i to. 
Gib fayer!" - Wtem knechtom rzecze:
"Niech ten ginie, kto uciecze!" 
Lecz tym strachem nic nie sprawi:
Niejeden się przez staw pławi, 
Ci przez groblą spieszno myją, 
Drudzy wodę błotną piją, 
A ten zasię [ledwie] płynie, 
Rzadko który szablą ginie. 
[.........................]
Na to gdy wojsko patrzało, 
Prawie na poły zedrwiało, 
Tchórz obleciał naprzód panów 
Komisarzów i hetmanów;
Już i znaki te zwiniono, 
Które za nimi noszono, 
Już coś cicho postępują, 
Wzajemnie się upatrują, 
Jednoż myślą, ale tają, 
Pilne oko na się mają.
W nocy jeszcze wieść płonnego
Strachu przyszła z Połonnego, 
Że są pewni Tatarowie, 
Których liczbę jeden powie:
Kiedy namniej sto tysięcy,
A drugi łże jeszcze więcej.
Trwoga rośnie. Wtem hetmani,
Widząc, że ich każdy gani,
"Zwołać - rzeką - nie zawadzi
Komisarzów; niechaj radzi,
Kto lepiej nad nas rozumie
Albo raczej tylko umie
Dyskurować: obaczemy
Wnet, co w tym razie umiemy".
Którą radę gdy zaczęli,
Wszyscy obóz naganili
I w tym zgodne zdanie dali,
By żołnierze uciekali.
Bo lub słowy pokrywali
I odwodem nazywali,
Jednak właśnie w samej rzeczy
Wszech była myśl o ucieczy.
Mówią: "Pod Konstantynowem
Obozem staniemy nowem
I tam dopiero uznamy,
Co wżdy dalej czynić mamy".
[.........................]
Lecz jak się z miejsca ruszyli,
Zaraz się mieszać poczęli,
A tak uznawszy to jawnie,
Że uchodzić trudno sprawnie,
Konie juczyć poczynali,
A szepcąc, na się patrzyli.
Teschno paniąt narzekają,
Myśl już wszyscy w drodze mają.
Rad by drugi mknął nieznacznie,
Tylko czeka, że kto zacznie.
Aleć długo się widziało
Czekać wszytkich. Gdy zmierzchało,
Moi w drogę: Tu mi rzeką:
"Mianuj, dziecię, bo ucieka
Prędzej, potem gdy sromotę
Nie wezmą za złą robotę".
Lubo bym chciał, trudno wiedzieć,
A wiedząc, trudno powiedzieć.
Prawdę królowi mówimy,
Sobie wszytko przebaczymy.
Więc każdy plótł i powiadał.
Jeden: "Gdy mrok twardy padał,
Jam dopiro". Drugi zasię
Mówi: "A ja w onym czasie,
Gdy już wodzowie pierzchnęli
I wszyscy się rozwinęli".
Trzeci prawi: "Już świtało".
Czwarty: "Już się rozedniało".
[.........................]
To masz moje fragmentum "Wojny pilawieckiej", 
Powiedzże, czy każesz dokończyć? - Nie tylko [ci] 
Radzę, ale i proszę, mój kochany bracie, 
Dokończ, a dokończywszy, podaj między ludzi,
Niech się przynamniej wstydzą, co nam wstyd i hańbę
W oczach wszytkiego świata bezecnie sprawili, 
A podobno tymczasem wiecznie Ruś zgubili;
Bo stąd początek złego. Stąd upadły siły
Wszytkie oraz, które w nas do ratunku były
Ojczyzny. Śmiele rzekę, że skrzydła rozpięte
Orła polskiego jednym nieszczęściem obcięte.
Stąd nieprzyjaciel serce wziął, myśmy stracili,
A Tatarów na [włości] tym samym zwabili.
Lecz trzymam pióro, które dobrowolnie leje
Rytm i źle wróżyć każe.
[.........................]

1	     Któżkolwiek z was jest, co poetą słynie,
Komu udatny rym, jak zechce, płynie, 
Kto piórem leje tak, że mu uczony
Wiersz snadno idzie i nieprzymuszony,
Zdrów niechaj pisze i wieniec laurowy
Niech ma- pozwalam - koroną swej głowy;
Jednakże przecie niech wie, że też i my
Możem mieć miejsce między pisorymy. 
     Tegoć nie pomnię, bym Helikonowę
Wodę miał pijać, albo Parnasowę 
Górę nawiedzał, gdzie kto przemieszkiwa,
Choć nic nie umie, snadź poetą bywa. 
Nie znam się nawet i z tymi Muzami,
Które tych wszytkich czynią poetami, 
Co ich wzywają. Ja to mam za baśnie,
Aby co darem przyńść mogło i właśnie 
Jakobyś znalazł; za pracą Bóg dawa
Wszytko, jako to ktoś mądry przyznawa,
Chyba, żeby ten miał być pisorymem,
Co sobie głupiej fantazy jej dymem 
Głowę zaraził, i już tak rozumie,
Że wiersze pisać bardzo dobrze umie. 
A on nieborak płonne chwyta słowa,
Z których pochodzi próżna sensu mowa,.
Jedno się zgoła drugiego nie dzierży,
Choć nierówny wiersz niemal nicią mierzy 
I lub na palcach sylaby rachuje;
Próżno się jednak biedzi i morduje, 
Próżno łeb drapie i co raz zębami
Strzyże paznogcie nad złymi wierszami,
Bo co przypisze, to zmaże, to kryśli,
A nic godnego przecie nie wymyśli. 
     Nie to poeta, co zliczył sylaby
I na to tylko pilno patrzy, aby 
Jako pod cyrkuł wszytkie równe były,
Więc by się rymy jednako kończyły.
Ani ten ma być poetą, mym zdaniem,
Który powiada, że jednym pisaniem. 
Tysiąc i drugi wierszów wnet zgotuje,
I przed wszytkimi tym się popisuje.
Próżno, jeżeli słów siła, a wątku
Mało i jeżeli rzecz, nie ma rozsądku.
[.........................]
     Ten jest poetą, moim rozumieniem,
Co doskonałym rzeczy uważeniem 
Przenika wszytko, a, co chce, prawdziwie,
Gładko, łagodnie, miękko i sz[cz]ęśliwie 
Wymówi albo tak ładnie wyleje,
Że z czytających każdy się zdumieje, 
I nie tylko się uznawa wzruszonym,
Ale już prawie niemal zachwyconym. 
Którego dowcip lub jakiś wysoki
Duch rzecz swą pędzi z uwagi głębokiej, 
Który afekty, jakowe chce, sprawi,
Gdy czytelnika słodkim rymem bawi. 
A bawi długo, bo dyskurs prowadzi,
Lub chwali, szydzi, strofuje i radzi, 
Podaje koncept pełna rzeczy głowa - 
Za tym posłuszne następują słowa, 
Które zaś tak są potrzebnie sadzone,
Że nie może być żadne opuszczone 
Bez zguby sensu, i tyle rymowi
Służą, wielkiemu ile rozsądkowi, 
Bo tu ustawnie ma na dobrej pieczy,
Aby ile słów, tyle było rzeczy. 
Zgoła cokolwiek przedsięweźmie pisać,
Nie potrzeba mu ni szukać, ni chwytać:
Samo przychodzi snadnie i tak miło,
Że się zda, jakby się to urodziło. 
Nadto takowe jest uczonych zdanie, 
Że rym dobry ma być jak malowanie;
Jako to bowiem żywymi farbami
Naturę, tak on własnymi słowami 
Istotę rzeczy powinien wyrazić,
Nigdy nie zawiąźć, nigdzie nie zawadzić. 
A tak i pędzel, i pióro tą mają
Własność swą, dobrze gdy powinność znają. 
I ten sam może godnie imię nosić
Poety, który, uczyniwszy dosyć 
Temu, com wspomniał, pisze tak udatnie,
Że się na żadnym słówku ani zatnie. 
     Jeśli chce śpiewać amory pieszczone,
Grzeczne zaloty, oferty i one 
Pochlebne pieśni, słowa pełne chęci,
Służby, ukłony, którymi więc nęci 
Młode dziewczyny młodzian urodziwy,
Opowiadając afekt swój prawdziwy, 
Wzajemne kładąc i biorąc okowy,
I afekt wiążąc w łańcuch coraz nowy -
To gdy opiewa i kiedy przeczyta
Lub męska, lub płeć skromnością pokryta 
Biała, choć tai, choć nie pokazuje,
Jednakże afekt niewymowny czuje.

1	Myśliłem, co by pisać pod te czasy w Polszcze, 
Historyją czy rymy, czy co do zabawy? 
Czy sielanki, czy fraszki, czy li sowizrzałów,
Albertusów, czy bajki, czy też oracyje, 
Czy li mowy pogrzebne, czy gratulacyje, 
Czy plęsy albo pienia godne nie wiem czegoś, 
Czy li wiersze weselne, czy panegiryki? 
Aleć tę zostawiwszy deliberacyją, 
Co z tego pisać mają, którzy się tym bawią - 
Mnie, przyznam, fantazyja służyć w tym nie chciała,
Raczej złe obyczaje do siebie ciągnęły 
I prawie przymuszały, abym je wziął przed się.
Ledwiem tedy zamyślił i ledwiem co począł, 
Aż ci indignatio zaraz fecit versum. 
Bo któż by się, dla Boga, strzymał w tym żelaznym 
Wieku, gdy dawno złote minęły, a ledwo 
Gliniany nam dziś został, i to nie iłżecki?
Jakie zbrodnie, występki, fałsze tymi czasy 
Panują, i nieszczyrość, jakie oszukania,
Wszeteczeństwa i niewstyd, chciwość i cokolwiek
W obyczajach może być złego i brzydkiego! 
Więc w rządzie pospolitym, a raczej nierządzie,
Jaka i konfuzyja, jakie zaniedbanie! 
Trudno się było wstrzymać. Ale w czas przestrzegam,
Że chrześcijanin piszę, piszę prawowierny 
Katolik, z synów jeden Kościoła świętego. 
Pomnie na wokacyją chrześcijańską, która 
Jeśli słowem, daleko mniej piórem i drukiem 
(Bo te dłużej trwać zwykły) zakazuje szczypać
Cudzej sławy. A przeto mianować nikogo 
Nie myślę ani to mam w intencyi mojej 
Notować osób; raczej obyczaje, które 
Powszechnie zepsowane - tym życzę naprawy.
Kożdy się tknij i osądź! Kiedy w stół uderzy 
Krawiec, nożyc szukając, ozwą się nożyce, 
Choć ich nie ruszy, czym znać, że nożyc szukano.
Poczuje się, rozumiem, każdy w swych narowach, 
Gdy tu co podobnego przeczyta w mej księdze. 
Ja protestor, mianować nie chcę, chyba dobrze.
A gdy kogo mianuję, już to z nim umarto.
W grobie też ruszać zmarłych nie myślę, chybaby
Jawnie wszystek świat wiedział, co się o kim wspomni.
Napomnić albo przestrzec - to moja powinność.
Poprawi się kto, dobrze, nie poprawi, przecię
Nie we mnie będzie wina, ale w nimże samym.
O, jako siła zyszczę, choćbym znalazł tylko
Jednego i drugiego, którego by tknęła
Ta moja praca w serce i ze złego dobrym
Uczyniła człowiekiem lub synem koronnym!
Większa jest rzecz u Boga niżeli świat wszystek,
Dusza ludzka, z której się cieszą aniołowie,
Gdy do Boga nawróci, gdy złego poniecha;
Przeto się każdy spytaj sam siebie, jeżeliś
Takowy, jakiego cię ta księga opisze,
Lubo tej intencyi nie ma: ciebie tykać.
I sobie ja, upewniam, nie przepuszczę ani
Tak ślepym być się baczę, abym nie miał widzieć,
Co we mnie nagannego. Grzysznym się być sądzę
I baczę to do siebie, stąd i siebie znajdę
W mej księdze, gdyż ta słusznie Icon animorum
Może być mianowana, albo więc zwierciadło,
W którym się każdy przejrzy i plamę obaczy.
Rymowi dałem pokój, choćbym ci mu pono
Był niezgorzej podołał. Dość tak i bez rymu,
Bo i Niemiec sam mówi: Prawda, chocia nie rym.

1	Rozumiem, że Bóg Polski za nico nie karze 
Więcej, jak za poddanych srogą opresyją 
I gorzej niż niewolą. Jakoby chłop nie był 
Bliźnim nie tylko twoim, ale i człowiekiem. 
Serce się o raz lęka, skóra drży, wspomniawszy
Na tę niewolą, która cięższa niż pogańska.
A dla Boga, Polacy, czyście oszaleli!
Wszystko dobro, dostatek, żywność, wszystkie zbiory
Z waszych macie poddanych. Ich ręce was karmią,
Przecie się tak okrutnie z nimi obchodzicie?
Wielbłąd, tak powiadają, nad siły nie nosi
I kiedy go najuczą, że przeładowanym
Być się poczuje, zaraz tamże się położy
I wstać nie chce. Opak tu; bo nad przyrodzone
I boskie prawa chłopek wytrzymać to musi,
Co mu pan na ramiona włoży, by miał zdyszeć.
Łaja i kaznodzieje, łaja spowiednicy,
Piekłem grożą; nic na tym, sami to biskupi
Przez swoich ekonomów czynią i prałatów - 
A bodaj i nie więcej. Ma szlachcic ubogi
Zasłonę, kiedy widzi, że przedniejszy grzeszą.
Naprzód, jakie ciężary w samych robociznach:
Gdzie bywało dwadzieścia kmieci albo więcej,
Tam ich ośm albo dziesięć, a przecie to zrobić
Każą dziesiąci, co ich dwadzieścia robiło.
Gdzie przedtem wychodziło ludzi po jednemu
Z domu, potem i po dwu, po trzech i po czterech,
Gdzie dwa dni albo i trzy robili w tygodniu,
Teraz nie mają czasem wolnego żadnego.
Gdzie wolny szynk piw bywał, zwłaszcza w księżych dobrach,
Teraz i to odjęto, i pić każą piwo, 
Którym by same trzeba dyjabły truć w piekle.
Rzeczesz: Ale mam dziatki, mam i różne spezy. 
Wszytko to złych duch weźmie - i zbiory, i ciebie,
I dzieci, bo taki zbiór nie zwykł bywać trwały.
Nie wspominam zaś zdzirstwa, które z chłopów czynisz.
Powiedzą słudzy, czeladź: Chłop tu jest bogaty, 
Ma bydła, owiec, inszych dobytków niemało, 
Znidzie się to na kuchnią. Zrodził mu się jęczmień,
Pszenica - i ta dobra na piwo dla gości. 
Zgromadził też nieborak grosz jeden i drugi, 
I ten się na wydatki znidzie. - Szyją boty 
Chudzinie. O przyczynkę nietrudno. Winują 
Stem, drugim grzywien chłopa, ledwie że i dusze
Nie wydrą z niego. Czemu? Że jest nabogatszy. 
O drugim zaś powiedzą: Ma roli dostatek, 
I dobrej, znidzie się ta na folwark, wziąć mu ją,
Ba, i wszytkich pozrzucać z ról, a folwark tamże 
Założyć.- Stanie się to w jednymźe tygodniu. 
Płaczą chudziny: ociec, matka, dzieci, wszyscy,
Do nieba tylko krwawe skargi posyłając
I tam żądając zemsty, która nieleniwa
Jeśli nie na tym, tedy onym następuje
Świecie, kędy oddadzą sowicie złym za złe.
A my przecie nie dbamy, bo baczyć nie chcemy,
Co się z nami po śmierci dziać będzie. Ani też
Piekła widzimy, ani o nim pamiętamy.
Ale spyta kto: Jużżeś wszytko wypowiedział?
Stu gąb i stu języków - i to jeszcze mało - 
Potrzeba by na słuszne chłopskich opresyi 
Wyrażenie. Jeszcze mam kilka ich powiedzieć.
Kiedy wiosna nastąpi, a deszcz ustał w maju, 
Czarownice przyczyną. Zdechł wół jeden, drugi 
Albo tam co z przychówków, czarownice winą. 
Każą tedy niewinną babę wziąć i męczyć, 
Aż ich z piętnaście wyda. Ciągnie kat i pali,
Aż powie i powoła wszytkie, co ich we wsi;
A baba dziw, że pana z panią nie powoła, 
Których by raczej spalić za to, że niewinnie 
Męczyć i tracić każą swoich bez przyczyny.
I tak nie będzie we wsi trzydzieści człowieka,
A piętnaście pogłowia spalą. Co - dla Boga - 
Za przyczyna? Pan chory i nie ma wskórania, 
Schnie i dzieci mu często umierają w domu - 
Jakoby i suchoty, i śmierć przyrodzone 
Nie były i zesłane od Boga samego! 
Nie wspomnię, jacy w takim sądzie zasiadają:
Chłopstwo głupie, ławnicy albo i ci, którzy 
Przyczynkę jaką mają na niewinnych chłopków.
Ale azaż nowina i nie z tej przyczyny 
Męczyć ludzie? Urzędnik da chłopa obiesić,
O czym nawet pan nie wie. Ale cóż wżdy zrobił?
Ukrad[ł]że co czy zabił? Jestże świadek jaki? 
Żadna o głowę ludzką zwłoka nie jest długa. 
Wżdy poczekaj i uczyń wprzód inkwizycyją. 
"Na co inkwizycyja? Chłop to i poddany". 
To poddany nie człowiek? Ej nie, daj mi pokój,
Wiem, co czynię". Znajdzie się drugi, co piątnuje,
Co bije do umoru, co w tarasie zgnoi, 
Co rózgami siec każe, jako dzieci w szkole,
Sędziwych i poczciwych starców - bez przyczyny.
Będzie czasem stąd pretekst, że nie piją w karczmie,
Choć złe, choć kwaśne piwsko, choć się wszem złym godzi.
Powiem, bo też zamilczeć trudno, gdym raz jachał 
Przez pewne wsi, kazałem piwa wynieść z karczmy.
Wyniesiono. Spytam się: "Takież u was piwo 
Zawsze bywa?" Powiedzą: "I sto razy gorsze, 
A przecie je pić musim, bo pan karczmarzowi 
Oddaje pewną liczbę beczek do tygodnia, 
Za które karczmarz musi oddać mu pieniądze, 
Lub wypijem, lubo nie. Kaczmarz zaś dochodzi 
Na nas straty, dobrze to wprzód obrachowawszy, 
Wiele rozmiarów przydzie na każdego chłopa. 
Jeśli w karczmie nie będzie, zaniosą do domu 
One piwa rozmiary. Pij, choć złe, a nie chcesz, 
Wylej choć świniom, przecie zapłać kaczmarzowi".
Toż i z owsem, i z mąką, i z solą, z śledziami 
Czynią, którymi chłopy coraz zarzucają. 
O, sroga opresyja, nigdzie nie widziana! 
Chłopka takim przyciskać ciężarem, który to 
Księdzu, Rzeczpospolitej, panu, żołnierzowi, 
Urzędnikom, pisarzom, klechom, sługom pańskim, 
Hajdukom i kozakom, dzieciom swym i żenię 
Dawać musi ustawnie z ubogiego szpłachcia. 
Drą go w mieście i w karczmie, we dworze, w kościele,
Ledwie że nie ze skóry, a przecie pociągaj! 
Włodarze sami, o mój Boże, co więc czynią 
I jako z chudzinami często wymyślają. Czemu? 
Bo tak pan kazał, pana trzeba słuchać. 
I te-ć to opresyje onych dawnych wieków 
Po wypędzeniu Ryksy drapieżnej i z synem 
Kazimirzem sprawiły, że się wszystko było 
Poddaństwo zbuntowało na swe własne pany. 
Stądże musieli pirzchać i kryć się po lasach 
I po różnych pustyniach - tak księża biskupi, 
Jako i kasztelani, i wojewodowie, 
Gdy ich chłopi szukali, dochodząc krzywd swoich.
Też ciężary Pawluków, Muchów, Nalewajków - 
Buntowników - i teraz krwawej nabawiły 
Wojny i srogiej hańby ojczyznę, ba, mało 
Nie osta[t]niej już zguby, gdy Bóg to flagellum
Przez chłopy zesłał na nas, karząc oczywiście 
Wprzód klęską i więzieniem hetmanów, a potem 
Brzydką i desperacką ucieczką, na koniec 
Sromotnym i zelżywym pokojem ojczyznę, 
Per quae bowiem quis peccat, per eadem także 
Punitur. Doznaliśmy, ach, doznali tego!
Zamykam, jakom zaczął, że Bóg Polskę karze 
Najwięcej za poddanych, ba, i karać będzie, 
Jeżeli się, Polaku, nie obaczysz kiedy.

1	"Nierządem Polska stoi" - nieźle ktoś powiedział;
Lecz drugi odpowiedział, że nierządem zginie.
Pan Bóg nas ma jak błaznów. I to prawdy blisko,
Że między ludźmi Polak jest Boże igrzysko.
Kiedy by nas wszechmocna boska nie trzymała
Ręka, już byśmy dawno rąk nieprzyjacielskich
Nie uszli, a że przydam, i ostatniej zguby.
Ten nas trzyma, ten nas sam okrywa i szczyci.
Zgoła tak sobie z nami Bóg więc zwykł poczynać,
Jako który pan z błaznem. Gdy błazna opadną
Chłopięta, jeden go w zad uszczypnie, drugi go
Zakole gdzie najgorzej, błazen się opędza
I wrzeszczy raz, drugi raz. Cierpliwie pan słucha.
Aż też, gdy chłopcy błazna nazbyt obracają
I nie dadzą wypocząć, pocznie wrzeszczeć, gębę
Aż po uszy rozdarszy, że się też nadprzykrzy
Panu onym wrzeszczeniem; dopieroż zawoła
Na chłopce: "Chłopcy, ciszej, długoż tego będzie".
A chłopcy w kierz, odbiega błazna i igrania.
Tak Pan Bóg czasem czeka, aż nieprzyjaciele
Do woli się ucieszą, zewsząd obracając
Mizerną nasze Polskę. Dopiero gdy nazbyt
Naprzykrzą się i onej, i Jemu samemu,
Zawoła: "Ciszej, Turcy! Ciszej, Tatarowie!" 
A Turcy w kierz i o raz inszy bisurmańcy. 
Opatrzność zgoła Boża nad nami, Polaki, 
Siła-ć bowiem obrony mamy na granicach:
Kilkaset mil kilkaset ludzi bronić mają
I obronić, a gdzież to podobieństwo kiedy?
Fortec nie pytaj, pasów opatrzonych ani
Szlaków tatarskich pytaj zatarasowanych,
Wszędzie wolno wniść, wszędzie szpiegować kożdemu
Pytał się Mauryc Wielki, hetmań olenderski, 
Wielkiego niegdy człeka i w ojczyźnie naszej 
Senatora wielkiego o obronę granic 
I wiele też zwyczajnych praesidiarios 
Mamy przeciwko naszym niepewnym sąsiadom. 
Powiedział o kwarciannych, że ich kilkanaście 
Set zawsze pogotowiu, co granic pilnują. 
Dalej pyta o sejmy i zjazdy publiczne. 
"Na te - powiada - w srogich gromadach panowie 
Stawają tak dalece, że jeden senator 
Będzie miał trzy tysiące, ba, i więcej czasem 
Na sejm jadąc". Aż Mauryc: "A cóż to do rzeczy, 
Na obronę szyrokich granic kilkanaście 
Set ludzi, a w pokoju i do rady jeden 
Senator przyprowadzi po kilku tysięcy? 
Lepiej by to odmienić i do boju stawać 
W wielkich kupach, a zasię w pokoju do rady
W kilkunastu osobach". Tak dobry rząd radzi.
O suplementach gdy rzecz, o, jakie wołanie, 
Że libertas patitur! Bardziej patietur, 
Gdy poganin osiodła nas i one o raz. 
Ten, co jęczy w pogańskim jarzmie, pozwoliłby 
Podobno na suplement, i w okowach woła. 
A ty w twym domu siedząc bezpieczen, powiadasz:
"Nie trzeba suplementu". Niechby-ć jeno kiedy 
Przyszło u poganina być w ręku, prosiłbyś 
Nie tylko o suplement, ale całe wojsko. 
Insza-ć to dyszkurować na sejmikach, insza 
Stawać w boju i kiedy nieprzyjaciel w oczu. 
Dopiero byś pozwolił na suplement, kiedy 
Tak cię toż obleci, że ledwie się ostoisz. 
A my tam nie żałujmy, gdzie żałować nigdy 
Nie trzeba. Dawno mówię: błogosławiona to 
Kopa, która ochroni albo też obroni 
Tysiąca nie jednego. Zawsze my, Polacy, 
Tej naszej oszczędności na obronę nasze
Przypłacamy i miasto jednego tysiąca
Dziesięć łożyć musimy. Porządku nie pytaj
W cekauzach i w armacie. Prochy wtenczas kupuj
Dopiero, kiedy strzelać. Jaki rząd, dlaboga!
Nierządem Polska stoi i nierządem zginie!

1	Lutniąś wziął w rękę, która-ć w różne tony
     Zagra, jako jej każą różne strony.
Najdziesz tu chorał zwyczajny i czasem
     Niżej od inszych odezwie-ć się basem.
I ekstrawagant wmiesza się, więc i to
     Będzie, zerwie się bydlęce jelito:
Ale też podczas tonem niemierzianem
     Ozwie się kwintą i krzyknie sopranem.
A że choć struny różne głosy mają,
     Na jednej lutni wszytkie pieśni grają.
Obierz-że sobie to, co ku twej myśli,
     A co-ć się nie zda, miń albo przekréśli!

1	Dokąd się, moja lutni, napierasz skwapliwie?
     Chcesz na świat i drukarskiej chciałabyś oliwie
Podać w nielutościwe swoje plotki prasy,
     Wzgardziwszy słodkie mego kabinetu wczasy?
Ach, nie wiesz, czego-ć się chce! Różne w ludziach smaki,
     I ciebie potka wilkum pewnie niejednaki.
Nie trzeba dymem śmierdzieć, kto się chce do dworu
     Udać, jeszcześ ty godna kuchennego szoru:
Jeden, co lepiej pisze, znajdzie w tobie siła,
     Co by cierpliwsza głowa jeszcze przekreśliła;
Drugi z zazdrości, która średnie mózgi żywi,
     W oczy pochwali, ale z tyłu gębę skrzywi;
Inszy, choć z hipokreńskiej nie pił nigdy bani,
     Żeby się coś zdał, czego nie umie, pogani.
Tak, coś ją w ciszy miała, utracisz powagę
     I pójdziesz za sukienkę korzeniu na wagę
Albo cię, ważąc konfekt, podścielę na szali
     Aptekarz i Szot tobą tabakę podpali,
Albo kiedy krystera czyści brzuch zawarty,
     Coraz, co krok do stolca, jednej zbędziesz karty.
Ale ty przecie prosisz łaskawej odprawy,
     Tak ci się moje przykrzą kreski i poprawy,
I co go doznać możesz, nie poważasz sromu;
     Idź tedy - ale lepiej było siedzieć w domu.

1	Nie zawsze strzały Kupido zawodzi, 
     Czasem luk złoży i bez broni chodzi
I gospodarskiej pilnując pogody,
     Gracuje z trawy pafijskie ogrody. 
W ogrodzie jego zioła są nadzieje,
     Chwast - obietnice, które wiatr rozwieje,
Męczeństwa, posty są suche gałęzi,
     Labirynt - pęta, w których swoje więzi,
Niewola - kwiatkiem, owocem jest szkoda, 
     Fontaną - oczy i gorzkich łez woda, 
Wzdychania - letnim i miłym wietrzykiem,
     Nieszczerość - łapką, figiel - ogrodnikiem, 
Szalej, omylnik, to są pierwsze zioła, 
     Które głóg zdrady otoczył dokoła;
Nadto ma z muru nieprzebyte płoty,
     Gdzie wapnem - troska, kamieniem - kłopoty.
Jam w tym ogrodzie przedniejszym kopaczem,
     Ja wsiawszy moje tęsknicę i płaczem 
Skropiwszy, orzę skały twardej Tatry, 
     Wisłę uprawiam i żnę płonę wiatry.

1	

Prędzej kto wiatr w wór zamknie, prędzej i promieni
     Słonecznych drobne kąski wżenie do kieszeni,
Prędzej morze burzliwe groźbą uspokoi,
     Prędzej zamknie w garść świat ten, tak wielki, jak stoi,
Prędzej pięścią bez swojej obrazy ogniowi
     Dobije, prędzej w sieci obłoki połowi,
Prędzej płacząc nad Etną łzami ją zaleje,
     Prędzej niemy zaśpiewa, i ten, co szaleje,
Co mądrego przemówi: prędzej stała będzie
     Fortuna, i śmierć z śmiechem w jednym domu siędzie,
Prędzej prawdę poeta powie i sen płonny,
     Prędzej i aniołowi płacz nie będzie plonny,
Prędzej słońce na nocleg skryje się w jaskini,
     W więzieniu będzie pokój, ludzie na pustyni,
Prędzej nam zginie rozum i ustaną słowa,
     Niźli będzie stateczną która białogłowa.

1	Biały jest polerowny alabastr z Karrary,
     Białe mleko przysłane w sitowiu z koszary,
Biały łabęć i białym okrywa się piórem,
     Biała perła nieczęstym zażywana sznurem,
Biały śnieg świeżo spadły, nogą nie deptany,
     Biały kwiat lilijowy za świeża zerwany,
Ale bielsza mej panny płeć twarzy i szyje
     Niż marmur, mleko, łabęć, perła, śnieg, lilije.

1	Cnota cię rządzi nie pragniesz pieniędzy;
     Złota dosyć masz nie boisz się nędzy;
Czystości służysz nie swojej chciwości;
     W skrytości mieszkasz nie przywabiasz gości:
Szyciem zarabiasz nie wygrawasz w karty:
     Piciem się brzydzisz nie bawisz się żarty:
Matki się boisz, nie chybiasz kościoła;
     Gładki to anioł nie zła dziewka zgoła;
Szumnie ważysz mnie nie srebro w kieszeni;
     U mnie wprzód rozum niż miłość się zmieni.

1	Nie dziwna to u mnie, pani,
     Że cię każdy, kto zna, ga - lante wspomina;
Doglądasz bydła, przędziwa,
     Przy tym wolisz szklankę pi - gwów usmażyć.
Przyznać ci, jak aptekarce,
     Że umiesz wysuszać gar - garyzmy.
Przy stole- ć to nie nowina,
     Ze ci nie nastarczą wi - dełek rozbierać;
Skąd kiedy w taniec poskoczysz,
     Pewnie się rześko zato - nie powstydzisz.
Nie mierzi cię gość życzliwy,
     A mąż patrząc dobrze ży - je z tobą;
Zwłaszcza gdy kto nieubogi,
     Wyjednasz mężowi ro - czną intratę.
Nawet przed chudym pachołkiem
     Nie pysznaś z swoim nado - bnym ukłonem.
Więc to dziwna, że cię chwalą,
     A gdzie indziej takie pa - nie kanonizują.

1	Żart to i fraszka przeciw Bogumile,
     Coście widziały, oczy, do tej chwile, 
Choć wam gładkości włoskie nie nowina,
     I które nosi francuska kraina, 
Co ich angielska wystawia korona,
     Malta wojenna i hiszpańska strona, 
Co Wenecyja pokrywa w zapusty,
     Co ma Niderland do wdzięcznej rozpusty.
Wszytkoście, oczy wędrowne, widziały, 
     A wżdyście oków na się nie przybrały;
A teraz w Polszcze w domu szwankujecie
     I przepłynąwszy, u brzegu toniecie.
Widzę, że trudna wtenczas bywa rada,
     Gdy w domu złodziej, ogień u sąsiada, 
A im się kto mniej spodziewa i strzeże,
     Tym bliższy szwanku i kajdan, i wieże;
I wy, chcecieli ujść a znacznej szkody,
     Strzeżcie się, radzę, domowej urody! 
Nie w czas przestrzegam, boście wy łakome 
     I już w was widzę płomienie kryjome, 
Już w słup idziecie i jawnie to czuję,
     Że was na próżno gdzie indziej kieruję. 
Czyliście twardą zoczyły Gorgonę.
     Że się nie dacie odwieść w inszą stronę? 
Czy li już wiecie, że już chęć i myśli,
     I serce służby odmieniać nie myśli? 
Więc się nie dzielmy, boć hołdować musi
     Chęć, myśl i serce - to i wy - Bogusi.

1	Oczy są ogień, czoło jest zwierciadłem,
     Włos złotem, perłą ząb, płeć mlekiem zsiadłem,
Usta koralem, purpurą jagody -
     Póki mi, panno, dotrzymujesz zgody.
Jak się zwadzimy - jagody są trądem,
     Usta czeluścią, płeć blejwasem bladem,
Ząb szkapią kością, włosy pajęczyną,
     Czoło maglownią, a oczy perzyną.

1	Widomie skryta w przeczystym bursztynie
     Zda się, że w własnym miedzie pszczoła płynie.
Wzgardzona będąc, gdy żyła pod niebem,
     Teraz jest droższa trumną i pogrzebem.
Tak się jej wierna praca zapłaciła,
     Snadź sama sobie tak umrzeć życzyła.
Niech Kleopatra nie pochlebia sobie,
     Kiedy w kształtniejszym mucha leży grobie.

1	Karmię frasunkiem miłość i myśleniem,
Myśl zaś pamięcią i pożądliwością,
Żądzę nadzieją karmię i gładkością,
Nadzieję bajką i próżnym błądzeniem.

Napawam serce pychą z omamieniem,
Pychę zmyśłonym weselem z śmiałością,
Śmiałość szaleństwem pasę z wyniosłością,
Szaleństwo gniewem i złym zajątrzeniem.

Karmię frasunek płaczem i wzdychaniem,
Wzdychanie ogniem, ogień wiatrem prawie,
Wiatr zasię cieniem, a cień oszukaniem.

Kto kiedy słyszał o takowej sprawie,
Że i z tym o głód cudzy się staraniem
Sam przy tej wszytkiej głód ponoszę strawie.

1	Strapieni ludzie, źle się z wami dzieje, 
Lecz miłość ze mną okrutniej poczyna:
Was człowiek, a mnie silny bóg zacina, 
Wy macie wyniść, jam bez tej nadzieje.

Was spólne słońce, mnie własny jad grzeje, 
Was pręt od grzbieta, mnie z serca zacina, 
Wam nogi łańcuch, a mnie szyję zgina, 
Wam ręka tylko, a mnie dusza mdleje.

Was wiatr, a mnie ból ciska na przemiany, 
Was prawo, mnie gwałt trzyma w tym więzieniu, 
Wam podczas sternik sfolguje zbłagany,

Ja darmo czekam ulgi w uciążeniu.
A w tym jest mój stan nad wasz niewytrwany,
Że wy na wodzie, ja cierpię w płomieniu.

1	Leżysz zabity i jam też zabity,
Ty - strzałą śmierci, ja - strzałą miłości, 
Ty krwie, ja w sobie nie mam rumianości, 
Ty jawne świece, ja mam płomień skryty,

Tyś na twarz suknem żałobnym nakryty, 
Jam zawarł zmysły w okropnej ciemności, 
Ty masz związane ręce, ja wolności
Zbywszy mam rozum łańcuchem powity.

Ty jednak milczysz, a mój język kwili, 
Ty nic nie czujesz, ja cierpię ból srodze, 
Tyś jak lód, a jam w piekielnej śreżodze.

Ty się rozsypiesz prochem w małej chwili, 
Ja się nie mogę, stawszy się żywiołem 
Wiecznym mych ogniów, rozsypać popiołem.

1	O święta mego przyczyno zbawienia,
Któż cię wniósł na tę jasną Kalwaryją,
Gdzie dusze, które z łaski twojej żyją 
W wolności, znowu sadzasz do więzienia?

Z którego jeśli już oswobodzenia
Nie masz i tylko męki grzech omyją, 
Proszę, niech na tym krzyżu ja pasyją 
I krucyfiksem będę do wytchnienia.

A tam nie umrę, bo patrząc ku tobie, 
Już obumarła nadzieja mi wstaje 
I serce rośnie rozgrzane piersiami.

Nie dziw, że zmarli podnoszą się w grobie, 
Widząc, jak kiedyś ten, co żywot daje, 
Krzyż między dwiema wystawion łotrami.

1	Lekko, motylu! Ogień to szkodliwy!
Strzeż się tej świece i tej jasnej twarzy,
W której się skrycie śmierć ozdobna żarzy, 
I nie bądź swego męczeństwa tak chciwy.

Sam się w grób kwapisz i w pogrzeb zdradliwy, 
Sam leziesz w trunnę i tak ci się marzy, 
Że cię to zbawi, co cię na śmierć sparzy - 
Ach! Jużeś poległ, gachu nieszczęśliwy!

Aleś w tym szczęśliw, że z pocałowaniem 
I dokazawszy zawziętej rozpusty
Z twoją kochaną rozstałeś się świecą.

O! Gdybyż wolno równym powołaniem 
Dla tej, której się ognie we mnie niecą,
Umrzeć, złożywszy pierwej usta z usty!

1	Noc, człowiekowi na pokój stworzona, 
Już swoje wronę pędzi na świat klacze, 
Ale to pomoc darmo pożyczona, 
Gdzie umysł smętny i serce żebracze.

Mnie dzień, mnie i noc trapi ubrudzona;
Tak mnie jej cienie toczą żywe płacze, 
Jako twarz Zorze ślicznie zarudzona, 
Choć ta wraz ze mną rosą swoją płacze:

Pomni snadź, co dla Cefala cierpiała, 
Świadoma dobrze troskliwej miłości, 
Stąd i na mój ból patrzy miłosiernie.

Zorzo, chcesz-li mi pomóc żalu wiernie, 
Zbądź tej różanej swojej rumianości, 
A oblecz bladą farbę mego ciała.

1	Kto się wprzód w dzikiej zakochał zdobyczy
I począł straszyć niedościgłe łanie,
Kto wprzód ulubił i pole, i szczwanie,
I pierwszy wywarł albo zemknął z smyczy,

Kto tę uciechę, że mu pies skowyczy,
Zmyślił, albo że nad przepiórką stanie,
I pierwszy nosił krogulce i kanie - 
Nic mu dobrego serce me nie życzy.

Bodaj był od swych, która mnie tak szkodzi,
Poległ ogarów, jak Akteon, zgraje.
Nie próżny mój gniew, nie to mię obchodzi,

Że w zwierz wesołe pustoszeją gaje,
Że owsa siła w osypkę odchodzi,
Ale że rano mąż ode mnie wstaje.

1	Panny, od których powód ma wiersz wszelki,
     Cne helikońskich gór obywatelki,
Co po parnaskich dąbrowach chodzicie
     I kastalijskim zdrojem się chłodzicie,
Których ani pies gwiazdą swą użega,
     Ani ojcowski płomień nie dolega,
Których i czystość moc tym ogniom bierze,
     Dla których cały świat poddan Wenerze,
Szczęśliwsze nad nas, których wszytko troje
     Wojuje: miłość, słońce i psie znoje - 
Pojrzyjcie na mnie trochę w niskie kraje,
     A póki jeszcze żywota co staje.
Upalonemu, z hipokreńskiej wody
     Przywróćcie żywot, dodajcie ochłody!
A ja, oczerstwion mocą waszej rosy,
     Nastroję lutnią w pismorymskie głosy
I dowcip, zbytnią zawędzony suszą,
     Przyszedszy k sobie, przywita się z duszą:
Skąd chwaląc i was, i wasze krynicę,
     Wdzięczen zawieszę z ślubu tę tablicę:
Że mu się w wierszu trochę powodziło,
     Przyznawa Morsztyn, że to panien dzieło.

1	Perła tu leży, nie ta, co Szczęśliwe
     Wyspy więc noszą ani brzegi krzywe 
Oryjentalskie, ani te skorupy,
     bogate w sobie kryją łupy.
Kosztowniejsza to perła, która siła
     Wraz w sobie skarbów bogatych nosiła:
Nos załamany, sierć bielsza niż wełna,
     Miększa niż tyrski jedwab, niż bawełna, 
Oczy wypukłe, ogon zatoczony
     I w kilka kręgów pięknie ucerklony, 
Wzrost niezwyczajny, mały i sudanny,
     Jak do rękawka potrzebują panny - 
Owa co kiedy nadobnego było
     W malteńskich pieskach, jej samej służyło. 
A przy tym dowcip i wdzięczne pieszczoty,
     Wierność i co jest we psiech tylko cnoty, 
I ochędóstwo niezwyczajne miała,
     I tym się w łasce swej paniej trzymała. 
Pies ją niebieski żywota pozbawił,
     Ale postrzegszy, co niechcący sprawił, 
Zawył lamenty trąbą swą do góry
     I za żałobę przywdział czarne chmury. 
Płakał jej pokój i łóżka płakały,
     Płakał i ciepły komin owdowiały:
Płacze i łzami kosztownymi ani
     Da się utulić nad nią moja pani. 
Sam się śnieg śmieje, bo za tym pogrzebem
     Bielszego nadeń nie masz nic pod niebem.

1	Chociaż ty, Jago, same tylko dwory
I miasta chwalisz, nawiedzić obory
(Wszak się i dworscy przejeżdżają radzi)
     Wiejskie nie wadzi.

Nie gardź folwarkiem, tak wielcy panowie
Zbiegali w pole po pokój i zdrowie,
Tak się bawili ludzie przed potopem
     Bydłem a snopem.

Wtenczas, co dały domowe okoły,
Tym się pyszniły niewyniosłe stoły,
Mniej potraw było z lepszą dobrą wolą
     Przy chlebie z solą.

Tym zawierszali niewrzące obiady.
Co fruktów dały naszczepione sady,
Co spłacheć roli, co spichlerz domowy
     I dojne krowy.

Słodkich im ze Włoch win nie niosły muły,
Nie znali Węgrów, symonów, rywuły,
Pragnienie wodą śmierzyli stokową,
     Czaszą bukową.

Albo z jęczmiennym przeważywszy słodem
I piwnicznym ją wystudziwszy chłodem,
Upracowanym żeńcom koło żniwa
     Dawali piwa.

Domowe krosna samodziałkę tkały,
Jedwabiu, złota chałupy nie znały,
Len tylko biały wystawiał strój z pełna
     A z owce wełna.

Co wszytko miła słodziła swoboda,
Nie tknęła się ich przygoda ni szkoda.
Ani gniew panów, ni co bieży w koło
     Fortuny koło.

Ale i teraz pojrzyj na te kraje,
Które ziemianin własnym pługiem kraje:
Ujrzysz, że łacniej o pokój przy zdroju
     Niźli w pokoju.

Wierniej spokojny wczas chałupy strzeże,
Prędzej na górne bije piorun wieże,
Prędzej wiatr kruszy zawiłą dębinę
     Niż gibką trzcinę.

Na gospodarskie patrz tylko zabawy:
Ten rybkom kopie sadzawki i stawy,
Ten na nie, chociaż nie pewien, czy będą,
     Zachodzi z wędą;

Ten piosnki śpiewa i wieśniackie wiersze,
Ten wianki wije, ten z sitowia wiersze,
Ten przy skaczących po trawie barankach
     Gra na multankach;

Tamten z konopnej wywiera psy sforki,
Ten tłuste tłucze kobusem przepiórki,
Ten na lep albo w powikłane motki
     Łowi czeczotki:

Ten płoty grodzi około rozsady,
Ów szczepi w pniaki, ten obrywa sady,
Ten śliwy leje na powidła w prasy,
     Ten rwie na lasy;

Ten większym bydłem rznie grzbiet twardej roli,
Ten zasię w skopiec zbierać mleka woli,
Ten żnie, ów wiąże, ten pożęte snopy
     Układa w kopy;

Ten w przetak mannę za porannej rosy
Zbiera, ten młóci pozwożone kłosy,
Ten wieje, a ten o jasny dzień prosi,
     Gdy siano kosi;

Ów sery tworzy, ten ściska twarogi,
Ten kapelusze plecie na śreżogi,
Tamten na skrzypkach na imię swej kumy
     Wyrzyna dumy,

A dokończywszy dorocznej roboty,
Skoczy i w taniec, zrzuciwszy choboty,
I szczerze myśli po dobrym obżynku
     O odpoczynku.

Żaden mu rozruch nie rozerwie wczasu,
Przykrego nigdy nie słyszy hałasu,
Prócz szumu z wody, co snowi pomocy
     Dodaje w nocy.

Zdrowszy mu owoc, smaczniejsza jarzyna,
Co ją wykopie rydlem, niż zwierzyna,
Niż chleb podbitą piętą wywiercany,
     Stojąc przed pany.

To pałac jego - uklecona chata,
Dworzanów trzyma parobcza zapłata,
Straż się też wierna na złodzieja sroży,
     Kundel w obroży.

Ostatek dworu: baran, ciołek, woły;
Kapela: ptastwa krzyk z rana wesoły;
Piernaty: trawa; namiot pokojowy:
     Cień jaworowy.

Szkarłatów nie masz ni drogiego złota,
Lecz oprócz kwiatków, co rostą u płota,
Słońce mu daje złoto i purpury,
     Malując chmury.

Po chlebie nie zna oprócz samej wody,
W której się podczas przegląda z przygody;
Wierne z sąsiadów, chociaż nie ma wiele,
     Ma przyjaciele.

Zdrad dworskich, figlów wolen i obmowy
Zjadłych języków, a jeśli ulowy
Plastr podbierając żądło mu zaszkodzi,
     Miód to nadgrodzi.

Tyran tu nie drze, krwią ziemie nie broczy,
Wół tylko bodźcem zakłuty poskoczy,
A pan, na przyszły pożytek udany,
     Strzyże barany.

Wojny nie słyszał ani widział bitwy,
Prócz między drobem z lotnymi rybitwy,
Oprócz niekrwawej, którą zwodzą bycy
     Przy jałowicy.

Zazdrość tu w samej ma miejsce ochocie,
Kiedy się żeńcy ścigają w robocie,
Albo się ptacy pieniem przekrzykują,
     Gdy słońce czują.

Na nowy co dzień zysk wesoły wstanie,
Snu mu zbyteczne nie przerwie staranie;
Nie dbać o złoto, nie dbać o klejnoty - 
     To jest wiek złoty.

Przy dobrej myśli, kto ma żyzne pługi,
Może i z dworskiej przeszydzać wysługi;
Gdzie taka wolność, pokój i zabawa,
     Fraszka Warszawa.

Sam mu Kupido zadaje niewczasy,
Sam go na smętne myśli pędzi w lasy,
Ani jest wolen przed Wenerą płochą
     Pod wiejską sochą.

Dlatego i ja ciebie tam prowadzę,
Jago, aza twej twardości co radzę,
Aza cię w polu, którą wszytko tleje,
     Gwiazda zagrzeje.

1	Drażnięta, których strzeże płócienna obrona
     I slaba oczom naszym zazdrości zasłona,
Któreście w ręku cudzych nigdy nie postały,
     Których i własne ręce rzadko piastowały,
Trudno zgadnąć, jakoście stworzone, atoli
     (Jeśli się pani wasza domyślać pozwoli)
Widząc, że sama biała jak śnieg niedeptany,
     Że twarda, ni jej wzrusza stan mój opłakany,
Mniemam, że kto się odkryć was odważy, snadnie
     Na twarde jabłka i na białą płeć napadnie.
Strzeżcie się kanikuły i słońca, można-li,
     Bo i jabłka dojrzeją, i płeć się przypali.

1	Patrz, Kasiu, jako to, gdy ciepła panują,
     Jedwabną przędzę robaczkowie snują,
Jak żyją liściem, jak gęste osnowy
     Puszczając, domek gotują grobowy.
To ja tak właśnie robię bez przestania
     I kręcę głową do mroku z zarania:
Liściem się karmię niepewnej nadzieje,
     Które twej wietrzyk niełaski rozwieje;
Z myśli i z żądze nawinąwszy przędzę,
     Różne z niej nici dowcipem swym pędzę
I w tym dumaniu tak się bardzo topię,
     Że trunnę sobie klecę i grób kopię.
Potem, jak i on, co z pracą zbuduję,
     Samże to zgryzę, samże to popsuję.

1	Uważ, jaką mi srogość twa zadaje mękę,
     Gniewasz się o to tylko, żem cię wziął za rękę, 
I z fukiem mi zadajesz, że to na mnie sieła,
     A ja milczę, choc(i)eś mię za serce ujęła.

1	Nie gniewaj się na pszczółkę, że cię ukąsiła
     W ten rumiany policzek, bo się omyliła 
I rozumiała, że tym kwieciem, w którym miody
     Zwykła brać, twoje śliczne zakwitły jagody.


1	Zgoła trudno wybierać między tymi dwiema,
     Obiedwie grzeczne, nie masz przygany obiema:
Ta ładna, ta nadobna; ta nader bystrego
     Dowcipu, rozsądku zaś ta doskonałego. 
Pono by (i) sam Parys, choć boginie sądził,
     Patrząc na te śmiertelne w obieraniu błądził,
Lecz ja przecie rozumiem, że ta będzie miała
     Me serce, co ode mnie wziąć go będzie chciała.

1	Wenus się raz na syna rozjadła jak wściekła
     I mało niewinnego dziecka nie wysiekła 
O to, że się tak długo bawiąc przy Filidzie
     Nic nie sprawił. "Sromoto - mówi - i mój wstydzie!
Gdzież twój łuk? Gdzie twe strzały? Gdzie moc twej pochodnie?
     Gdy u tej dziewki serce nie pała, lecz chłodnie?" 
Aż Kupido, bojąc się, żeby nie był bity, 
     Z płaczem rzecze: "O, matko, podjąłem sowity
Trud, ale cóżem winien, rozsądź mię w tej mierze, 
     Kiedy mię wszytkim daje, a sama nie bierze".

1	Nasza pani przy panu drwi z swego galanta:
     Nie ma go za grzecznego, nie ma go za franta,
Ale i za prostaka, i chłopa głupiego.
     Pan jej żartów pomaga i śmieje się z niego.
On tylko milczy, choć wie - wie i pani - na kiem
     Te żarty przysychają i kto tym prostakiem.

1	Wierzę, ten twój małżonek w rozkoszy opływa:
     Tylko je, pije, leży i wczasu zażywa. 
W domu ni o czym nie wie i bez prace żyje,
     To wszytka praca, że się każdy dzień opije
I leży w łóżku jak pień, a jest kontent z tego,
     Że w domu wszytko robi kto inszy za niego.


1	Muzo, dokądże? Cóż miasto pęcaku
     Śpiewasz o wojnie, broni i żołdaku?
Nie twoja to rzecz, nie zdołasz ty temu,
     By miały godnie wieku potomnemu 
Podać na pamięć błahe rymy twoje
     Tak wielkie dzieła i tak krwawe boje.
Puść to jakiemu mądremu słowaku,
     A jak twe prawo, śpiewaj o pęcaku.
W te tedy trwogi i w te ciężkie strachy,
     Gdy przez wyniosłe gęste kule dachy 
Przebijały się, wtem zagasły zorze
     I noc nastała, aż tu w jednym dworze 
Wnidą trzy o raz pięknych panien pary.
     Patrzę, co niosą i co za towary 
Rozkładać będą; a li-ć na przetaku
     Coś niosąc, wszytko mówią o pęcaku.
A toć był jęczmień, który, niebożęta,
     Na krupy sobie miały tłuc dziewczęta.
Tak w jednym tylnej komory ustępie,
     Usiadszy kołem przy dębowej stępie,
Jęły tłuc a piać dumy, w których znaku
     Nie było więcej, tylko o pęcaku. 
Coraz parami, coraz na przemiany;
     Ja w cieniu pilno słucham, niewidziany:

Oj, nuże, nuże, niebożę pęcaku,
     Nie mając na cię młyna ni wiatraku,
W te ciężkie chwile, w te nieszczęsne trwogi
     Same cię musim otłukać, niebogi. 
W Bogu nadzieja, że po tych kłopotach 
     Zaświeci jeszcze słońce w naszych wrotach.

Oj, nuże, nuże, niebożę pęcaku, 
     Kamień we młynie, piła na tartaku
Zrobi się i nam ręce się popsują, 
     Prędko zaginie, czemu nie folgują.
Księżycu jasny i wy, gwiazdy śliczne, 
     Widzicie prace nasze ustawiczne.

Oj, nuże, nuże, niebożę pęcaku,
     Gdybyś to wiedział, młodzieńcze chudaku,
Co z nas którą masz wziąć, jako robimy, 
     Płakałbyś. I my-ć do ciebie tęsknimy. 
Wznidźże, wznidź rychło, słoneczko zarane, 
     A wróć nam nasze czasy pożądane.

Oj, nuże, nuże, niebożę pęcaku, 
     Niejednegoś rąk nabawił bolaku;
Czy nie lepiejże poczynać powoli?
     Niewiele zrobi, kogo ręka boli.
W Bogu nadzieja, że po tych kłopotach
     Zaświeci jeszcze słońce w naszych wrotach.

Oj, nuże, nuże, niebożę pęcaku,
     Zakłuć się musi, kto maliny z krzaku 
Albo kto pełne chce pozbierać roże, 
     Tak ci nic lekki razem być nie może.
Księżycu jasny i wy, gwiazdy śliczne,
     Widzicie prace nasze ustawiczne.

1	a śpiewam, chociaż biedy
     Zgoła, mizernego, 
Ogarnęły mię wszędy, 
     Więźnia ubogiego,
Choć, nieszczęśliwy,
Ledwiem już żywy. 
Śpiewam ci, ale moje
     Serce bez przestania
Ciężkie ma niepokoje, 
     Gdy częste wzdychania 
Trapiąc mą duszę
Wylewać muszę. 
Ja śpiewam, choć ojczyzna,
     Matka utrapiona, 
Ona tak kiedyś żyzna, 
     Tak niezwyciężona, 
Nagle upada,
Szwed ją podsiada.
Śpiewam ci, lecz me pieśni 
     Tylko faunowie
I satyrowie leśni
     Po głuchej dąbrowie
Niechaj śpiewają 
A narzekają. 
Ja śpiewam, a potoki
     Z krwie polskiej zbierają,
A dymy pod obłoki 
     Z miast i ze wsi wstają;
On kraj wesoły 
Idzie w popioły. 
Śpiewam ci, lecz nie skaczę,
     Takie noty moje, 
Jak matka rzewnie płacze,
     Kiedy widzi swoje
Dzieci kochane 
Ziemi oddane. 
Ja śpiewam, a tak wiele
     Braciej mych kochanych,
Jednych miecz w boju ściele, 
     Drugich, okowanych,
Równą mej dolą 
Pędzą w niewolą. 
Śpiewam ci jak Nijobe,
     Gdy na dzieci ciała 
I na swoje żałobę 
     Patrząc skamieniała,
I me, choć śpiewa,
Serce omdlewa. 
Ja śpiewam, choć mizerną
     Dolą swoje czuję, 
Choć mam żałość niezmierną. 
     Choć nie upatruję
Końca niewoli, 
Choć serce boli. 
Śpiewam ci, lecz śpiewanie
     Takie, które rodzi 
Lamenty, narzekanie, 
     Krwawych łez powodzi,
W tak gorzkiej chwili 
Bardziej rozkwili. 
Ja śpiewam, a me kości
     Skórą powleczone 
Już wyschły od żałości, 
     Gdy Parki łakome 
Nici zwijają,
Wiek mój skracają.
Śpiewam ci, lecz połykam
     Łzy, jak więc troskliwy 
Lamentuje pelikan, 
     Kiedy mu myśliwy
W zdradliwe sieci 
Pozbiera dzieci. 
Ja śpiewam, a mej głowie
     Za leda przyczynę 
Wisi na nitce zdrowie 
     Na każdą godzinę,
W każdym momencie
W tymem odmęcie. 
Śpiewam ci, jako licha,
     Gdy zbędzie lubego, 
Synogarlica wzdycha 
     Towarzysza swego,
Po głuchym lesie 
Troskę swą niesie. 
Ja śpiewam, a me siły
     Tak długim więżeniem 
Już się cale zwątliły,
     Żem już prawie cieniem,
Mną, gdy wiatr wieje,
Jak trzciną chwieje. 
Śpiewam ci, lecz me głosy,
     Głosy żałościwe, 
Echo porannej rosy 
     Rozbija płaczliwe,
Gdy po dolinie 
Dźwięk się rozwinie.
Ja śpiewam, choć o wodzie
     I o samym chlebie 
Trwać muszę w takim głodzie, 
     W tak ciężkiej potrzebie 
Patrzę, azali
Kto się użali. 
Śpiewam ci, lecz obfite
     Z serca zranionego, 
Co w nim były zakryte, 
     Kształtem dżdża ranego 
Łzy wypadają, 
Pieśń zalewają. 
Ja śpiewam, chociem prawie 
     Od zimna srogiego 
Skościał na gołej ławie 
     Bez posłania wszego.
Takie me wczasy 
W tak ciężkie czasy.
Śpiewam ci, ale duszy,
     Którą narzekanie, 
Którą frasunek suszy, 
     Niemiłe śpiewanie.
Pieśń, którą śpiewam,
Łzami zalewam, 
Ja śpiewam, a wyć trzeba
     Na me przyjaciele. 
Kiedym im dawał chleba, 
     Znało mię ich wiele.
Dziś im me chęci 
Wyszły z pamięci. 
Śpiewam ci, lecz kłopoty,
     Których mię strapiły 
Ustawiczne obroty, 
     Moje obróciły
Rymy radosne 
W treny żałosne. 
Ja śpiewam zakamiały,
     A gdzież me dostatki?
Gdzie się wczasy podziały? 
     Już pono statki
Ogniem spalono,
Z ziemią zrówniono.
Śpiewam i śpiewać będę 
     Do kresu samego,
Póki na łódź nie wsiędę 
     Pławu ostatniego,
Gdy w blade cienie 
Świat ten zamienię. 
Śpiewam, anim w rozpaczy,
     Choć w takiej ciężkości, 
Bo o mnie wiedzieć raczy 
     Bóg mój z wysokości,
Co wszytko może,
Ten mnie wspomoże.

1	Kocham w obudwu i kocham uprzejmie:
     W matce dla córki, a w córce dla matki, 
A wiem, że żadnej z nich zazdrość nie zejmie,
     Choć obie mają mych chęci zadatki, 
Matka dlatego, że córkę zrodziła,
     Córka, że by mię ojcem uczyniła.

1	Powiedzcie mi, słodkie strony
Lutnie mojej ulubionej, 
Po których kątach świata obłąkana 
Tuła się teraz myśl moja stroskana?
Częstoć jej doma nie bywa,
Często z niego wylatywa 
I skrzydły swymi, nieścigłymi okiem,
Lata tam i sam po świecie szerokiem,
Tak że jej ni nocne cienie
Zwabią, ani świt przyżenie, 
Tak że jej czasem wyglądam, niebogi, 
Właśnie jak gościa z jakiej długiej drogi.
Mocny Boże! To żeś wiele
I w tym naszym biednym ciele
Zostawał znaków Twej boskiej mądrości 
I niepojętej cieniów wszechmocności.
Najwięcej jednak swobodna
Myśl jest podziwienia godna, 
Którą najbliżej w tej tu śmiertelności 
Przystępujemy do doskonałości. 
Cóż na ziemi pod obrotem 
Słońca z jej porówna lotem? 
Nie tak ptak rączy, nie tak nieścigniona
Strzała z tęgiego łuku wypuszczona, 
Nie tak się ognie błyskają, 
Nie tak gromy wypadają. 
Tą człowiek, jako jest ziemia szyroka
I jako długa, w jednym mgnieniu oka,
Nim raz powieka zapadnie, 
Wszytkę może zwiedzieć snadnie:
Gdzie za bogatą rozliczne krainą 
Wschodni ocean liże wyspy Chiną 
I zaś szczęśliwe na końcu 
Świata przy zachodnim słońcu,
Gdzie od Grenlandii Akwilony wieją;
Austry od Pontu, który dziś Nadzieją 
Dobrą tamci nazywają, 
Co na południe mieszkają. 
Zwiedziwszy nawet tę połowę świata, 
Prędko i po tej, co pod nami, lata, 
Co więc w jednejże godzinie 
Tego się u niej przewinie? 
Nadto nie tylko po krainach ziemnych, 
Ale po morskich otchłaniach bezdennych 
Pływa prędzej niż odziane 
Łuską ryby obłąkane. 
Czasem nad górne słoneczne obroty
Niezmordowane zaniosą ją loty
I znowu stamtąd w krainy 
Ciemne srogiej Prozerpiny.
Zgoła nie najdzie rozum ludzki tego, 
Co by jej miało być nieprzystępnego.
Powiedzcież mi, słodkie strony
Lutnie mojej ulubionej, 
Po których kątach świata obłąkana 
Tuła się teraz myśl moja stroskana?
W tamtej ci jest pewnie stronce,
Od której nam wschodzi słońce; 
Tę, choć okropne Wulturny z niej wieją, 
Ja przecie dobrą nazowę nadzieją.


1	Obrońco uciśnionych, Boże litościwy,
     Usłysz krzyk sierot Twoich, usłysz płacz rzewliwy.
Ciężka krzywda, o Boże! Ty na Twojej ziemi
     Wszytkich cierpisz, Twe słońce promieńmi jasnemi 
Złych i dobrych oświeca. Twój deszcz kropi ziemię
     Złych i dobrych pospołu, a tu ludzkie plemię, 
Samo na się zajadłe, ciężko następuje
     Na swych bliźnich i z Twojej ziemie ich ruguje,
Którąś przestroną stworzył, a my nie możemy 
     W niej żyć, choć że i dla nas stworzona jest, wiemy.
Ty zdawszy rządy królom, wolnowładny Panie,
     Nad sercem i sumnieniem ludzkim panowanie 
Sameś sobie zostawił, aleć się wdzierają
     W Twe prawa i gwałtem je ludzie odbierają.
Zawsześmy-ć, o nasz Boże, żyli w uciśnieniu
     K woli Twej prawdzie, k woli dobremu sumnieniu,
Zawsze ludzie na Twoje wyroki nie dbali,
     Srodze biedne sieroty Twe prześladowali.
Lecz gdy teraz wzruszone prawie nawałności 
     Kłopotów, trosk, ucisków, nieznośnych ciężkości 
Na niezdolne ramiona nasze się zwaliły
     I do samej nas prawie ziemie przytłoczyły, 
Pragnie duch nasz, ściśniony skrzydeł gołębice,
     Żeby gdzie za ostatnie zalecieć granice 
Okręgu świata abo żeby morskie wały
     Na odległą od ludzi wyspę nas zagnały;
Choćby tam w nędzy, w głodzie, byle żyć w pokoju
     I odpocząć też sobie po tak srogim boju;
Widzieć miłe braterstwo do kupy zebrane, 
     Po różnych świata tego kątach rozegnane. 
Widziałeś, o nasz Boże, jako nam z ojczyzną
     Ciężko się było żegnać, z ona ziemią żyzną,
Z krewnymi, z przyjacioły, z sąsiady dobrymi.
     Ciężko się było rozstać z domkami własnymi, 
Których nas okrucieństwo ludzkie pozbawiło
     I na gorzkie tułactwo nędznych wyprawiło. 
Drudzy zaś z nich uszedszy przed nieprzyjacioły,
     Nie powróciwszy jeszcze na swoje popioły, 
Z wygnaństwa na wygnaństwo poszli utrapieni, 
     Ze wszytkiego ubóstwa cale obnażeni.
A teraz w wioskach naszych rozciąga się drugi,
     W nagrodzie za wojenne wziąwszy je zasługi, 
Gdzie jako wilk drapieżny cudzym łupem tyje,
     Łzy niezbożnik sieroce i krew szczyrą pije. 
Insi zaś nas zdradziwszy, cośmy im dufali
     I ustępując dobra nasze zapisali, 
W nich się jako w własnościach swych rozpościerają,
     A nam, z daleka patrząc, aż się serca krają, 
W tułactwie, w nędzy, w głodzie i prawie w nagości 
     Ledwie już wytrzymane ponosząc ciężkości. 
To Ty, o Boże, widzisz, Twoje płomieniste
     Oko wszytko przegląda; widzisz oczewiste 
Skrzywdzenie nasze, słyszysz głos, którym do Ciebie
     Krzywda woła, o Sędzio mieszkający w niebie! 
Widzisz, jako się ludzka złość wzmogła na ziemi,
     Sprawiedliwość wygnana, a przecie Twojemi 
Sądami nie nacierasz, o dziwna litości!
     O, niepojęta ludzką myślą cierpliwości,
Jakiej z nami zażywasz! Zamknąłeś w prawicy 
     Twojej groźne pioruny, lecz hardzi złośnicy,
Gorsi z Twej folgi, wodze zlościom wyrzucają;
     Twoje, o wieczny Stwórco, pomstę wyzywają, 
Tak żeby już ułomność nasza zabłądziła
     W myśli jakie wątpliwe, gdyby nie budziła 
Coraz ufność ku Tobie mocnej w nas nadzieje,
     Którą stwierdź sam, o Boże, niechaj się nie chwieje! 
Mocną gruntowną wiarą niech temu dufamy,
     Że chociaż tu wszytkiego o raz postradamy,
Chociaż nam i sam żywot weźmie ludzka siła, 
     Byle dusza na wieki zachowana była. 
W przyście Syna Twojego, a jakież nagrody
     Weźmiemy z ręki Jego za doczesne szkody, 
Których z ciężarem chwały zrównane lekkości
     Są jak moment do onej bez końca wieczności.
A lubo tak ojczyzna na nas niełaskawa
     I ci, którzy sadzenia nas nie mieli prawa, 
Bo im go z rak cni naszy przodkowie wyjęli
     I srodze wiarą, cnotą, sumnieniem zaklęli,
Żeby tych świętych związków nigdy nie targali, 
     Które coraz przysięgą królowie stwierdzali, 
Nic my im jednak za to nie życzymy złego,
     I owszem, do świętego majestatu Twego 
Modlimy się za nimi, będąc tej nadzieje,
     Że po tej burzy jeszcze dobry wiatr zawieje
I że odmianę weźmie wyrok na nas srogi,
     A my jeszcze ojczyste oglądamy progi. 
Odpuść[że] i tym, Boże, którzy, chociaż sami
     Na tej łódce gdzie indziej pływają też z nami, 
Gdyśmy się na tym morzu burzliwym rozbili 
     I tego najbliższego brzegu uchwycili,
Znowu przeciwko ludziom wrodzonej litości
     W też nas nazad wrzucają gwałtem nawałności, 
Nie pozwalają ludziom chodzić po Twej ziemi.
     Nie taka srogość między zwierzęty dzikiemi, 
Jakiej my doznawamy, którzyśmy bogatą
     Krwie świętej Chrystusowej kupieni zapłatą.
Ty, Boże, wiesz najlepiej, żeśmy nie zgrzeszyli
     Nic przeciwko Twej ziemi, aleśmy życzyli 
Wszytkiego jej dobrego. Słyszysz, wieczny Panie, 
     I teraz dzienne za nią i nocne wzdychanie, 
Żeśmy też tu ostatki dóbr naszych strawili,
     Żadnejeśmy im krzywdy tym nie uczynili, 
Owszem, sami częstokroć będąc uszkodzeni
     I od wielu mniej bacznych widomie skrzywdzeni, 
Cierpliwieśmy przykrości wszytkie ponosili
     I, żeśmy przychodniami, na tośmy pomnieli.
Ty-ć sam tułactwa nasze masz porachowane,
     W Twe wiaderko wszytkie łzy nasze pozbierane;
Ty, badaczu serc ludzkich, wiesz, jak przenikają 
     Wskroś te ciężkie potwarzy, gdy nam to zadają, 
Jak byśmy bluźniercami mieli być świętego
     Imienia Zbawiciela i Boga naszego. 
A to wszytko dlatego, że i przyrodzenie,
     I wolnowładne niebem i ziemią rządzenie,
I moc, i mądrość Jego boską Twym być znamy
     Darem; w czym z całym Pismem Świętym się zgadzamy. 
Stąd ci wszytkie niechęci na nas obalili,
     Stąd nas już za niegodnych świata osądzili,
Stąd rozumieją, żeśmy wiecznie potępieni 
     I tu od miłosierdzia Twego odrzuceni, 
Ale my od ich sądu do sprawiedliwego
     Apelujemy, Boże, trybunału Twego. 
Tobie, który najgłębsze przenikasz skrytości,
     Najlepiej jawno, w jakiej mamy uczciwości 
Tego, który postaci Twej wyobrażeniem
     Był zawsze, który wiecznym szafuje zbawieniem, 
Który ma klucze piekła i śmierci, z którego
     Rąk świętych wyglądamy zbawienia wiecznego.
I tegoż bluźnić mamy? O, zachowaj, Panie, 
     Tej złości i ślepoty i odwróć skaranie
Tym opacznym umysłem, żebyśmy koniecznie
     I tu trapieni mieli być, i zginąć wiecznie.
A godni byśmy tego, gdybyśmy się mieli
     Na tego targnąć, który w krwie świętej kąpieli 
Omył nas z nieprawości, który nasze winy
     Śmiercią niewinną zgładził, abyśmy z krainy 
I z cienia wiecznej śmierci byli wyzwoleni
     I na wolności synów Twoich postawieni. 
Który choć połyskaniem był Twej wiecznej chwały, 
     Choć przed Nim niebo, ziemia i przepaści drżały, 
Dla cudownej narodu ludzkiego miłości
     Niepojęte rozumem ponosił ciężkości. 
Pan nieba, ziemie nie miał gdzie skłonić swej głowy;
     Syn Boży Belzebubem bluźnierskimi słowy 
Był zwany, biczowany, uplwany, cierniową
     Koroną poraniony, okrutną krzyżową 
Śmiercią zamordowany. To my, niewolnicy,
     Wiedząc, co z Panem naszym robili grzesznicy, 
Wiedząc przestrogi Jego, że i nam potrzeba 
     Piąć się przez niezliczone uciski do nieba,
Że trzeba krzyż Jego wziąć, krwawych naśladować
     Stóp Jego temu, kto z Nim chce wiecznie królować.
Lepszego niż On wczasu spodziewać się mamy?
     Czemu raczej ucisków tych nie poczytamy 
Za szczęście i wesele, wiedząc, że przeminie
     Niebo i ziemia, a nam zapłata nie zginie;
Kiedy grunt prawdy mamy, na którym stoimy,
     Gdy wiemy, komu mocną nadzieję wierzymy. 
Prawda, żeśmy krew, ciało, a wielkie przykłady 
     Mamy w Panu i w świętych Jego, gdy zakłady 
Męczenniczych widzieli koron, że zemdlone
     Duchy ich aż od Ciebie były posilone, 
Tęsknili sobie w biedach, czasem uchodzili
     Przed nimi i od Ciebie zachowani byli. 
A zachowajże i nas, nieśmiertelny Boże!
     Boć już ledwo ułomność nasza zdołać może 
Tak wielkim nawałnościom, niechaj nie toniemy
     W sądach Twych, niech przyczyną ludziom nie będziemy,
Żeby w lichych osobach naszych Twojej mieli 
     Prawdzie urągać, gdyby upad nasz widzieli. 
Nam hańba i zelżywość, ale najświętszemu
     Niech cześć i chwała będzie imieniowi Twemu.
Wierzymy, Panie, a Ty zmocni nasze wiarę,
     A cokolwiek cierpimy za wdzięczną ofiarę 
Przyjąwszy, w on dzień Syna Twego ostateczny
     Daj tu z Nim uciśnionym dział otrzymać wieczny.
Kędy nasza ojczyzna, skąd się już wygnania
     Więcej nie bać będziemy, gdyż wiele mieszkania 
Zbawiciel nam gotuje i tamże rzewliwie 
     Łzy z oczu naszych zetrze, a wiecznie szczęśliwie 
Wierne swoje do żywych źrzódeł zaprowadzi,
     Które ze wszytkich granic do siebie zgromadzi. 
Przydźże, przydź. Panie Jezu, przydź bez omieszkania!
     Ciebie-ć i w późne chwile, i w pierwszy zarania 
Głowy nasze podnosząc. Ciebie wyglądamy,
     Z radością wybawienia Twojego czekamy.

1	Serce me, ogniem miłości spalone,
     W proch i w perzyny szczyre obrócone,
O Oblubieńcze mój, o me kochanie,
     Rzewne do Ciebie posyła wzdychanie.
Zmacaj mi pulsów, patrz jako od ognia,
     Który Twa święta zapala pochodnia, 
Pałam, że ledwie słońce swymi koły
     Pali tak ziemię libijską w popioły.
Cudowna miłość i niewysłowiona, 
     Miłość rozumem mym nieogarniona,
Żeś, Oblubieńcze, dla mnie, mój kochany,
     Krzyż srogi podjął i okrutne rany, 
Miłość wzajemną, choć w nierównej szali,
     Rozżarza we mnie, która mię tak pali, 
Że umierając i widząc się w grobie,
     A przecie żyjąc, kochany mój, w Tobie;
Ani to żywot, ani to śmierć cała,
     Różnica tylko między nimi mała.

1	Choć, Oblubieńcze mój, na krzyżu Twoim
     Chcesz i mnie przybić i na ciele moim 
Wyrazić znaki Twej okrutnej męki,
     Słodkie są razy Twojej świętej ręki.
Ja Twoje włócznią, Twe goździe całuję,
     Nie gorzkość bólu, lecz słodycz w nich czuję,
Słodycz niebieską, która od gorzkości
     Śmiertelnych grzechów i mych nieprawości
Uwalnia duszę. O, niechże krzyżuję 
     Cielesne żądze, które w sobie czuję, 
Ale niech krzyż Twój święty tak wyryty
     Będzie na sercu mym, żeby w nim skryty
Nie był, ale tak, żeby szczyra skrucha
     Godne owoce przynosiła ducha. 
Niech temu wierzę, że Cię ten krzyżuje
     Znowu, co się tak na świecie sprawuje,
Że depce świętą krew Twego przymierza - 
     Strach i pomyślić, gdzie przeklęty zmierza.

1	Jużeś nałożył, mój Kochanku drogi, 
     Szybkiego luku Twego krzywe rogi;
Jużeś wziął strzałę i ostre żeleźce
     I trafisz ręką wyprawną w to mieśce,
Gdzie dusza mieszka, gdzie furta żywota,
     Oto-ć otwieram piersi moich wrota, 
Stawiam Ci, o mój drogi Zbawicielu,
     Serce moje z nich wydarte na celu;
Kładę-ć mą głowę - przyznawani, że winy 
     Moje same są Twych sądów przyczyny. 
Dawno-ć surowe oczu Twych postrzały
     Serce i duszę moje przenikały;
Zrańże je, przebij i duszę, bym w sobie
     Więcej nie żyjąc, tylko w samym Tobie, 
W Cię ducha mego wlała; o szczęśliwa,
     Gdy umrę, żebym w Tobie była żywa.

1	Serce me, ciężką nudnością ściśnione,
     Żalem i srogą mdłością ogarnione, 
Rzewnym się tylko posila wzdychaniem,
     Które za swoim posyła kochaniem. 
Puls już nie bije, ziemia na mnie padła,
     Już się krew zimna w żyłach moich zsiadła,
Oczy w słup poszły, gdy nie widzą swego,
     Który jest słońcem ich, ulubionego - 
I już je prawie ostatnie zawieram, 
     Ach, nie widząc Go, mdleję i umieram!
Córki syjońskie, me kochane siostry,
     Rwicie te zioła, które mają ostry 
Zapach i które posilają serce,
     Kurzcie kadzidła wonne na fajerce,
Ratujcie tę mdłość ciężką serca mego
     Abo mi raczej przywróćcie miłego!


1	Ucz mię sam chodzić, stawiaj moje stopy, 
     Oblubieńcze mój, żebym Twymi tropy
Idąc krwawymi, krzyż i urągania
     Niosąc na sobie, szedł bez potykania:
Stwierdź me goleni, zmocni me kolana,
     Niech się tą drogą, która torowana 
Od złotych karoc, którą kawalkaty
     Świetne prowadzą i orszak bogaty 
Sług i przyjaciół strojnych, nie udają, 
     Ale tą raczej, co tą szumną zgrają 
Nie barzo bita, bez wozów, czeladzi,
     Przykra i wąska do nieba prowadzi. 
Trzykroć szczęśliwy, któremu Ty, Panie,
     Dasz doskonałe dróg Twoich uznanie, 
Który z Twych ścieżek nigdy nie zstępuje
     I ciasną furtą tam wniść usiłuje, 
Kędy Ty mieszkasz i gdzie milijony
     Krzyczą, żeś wiecznie Bóg błogosławiony.

1	Dokądże mię odbiegasz, dokąd, me kochanie?
     Bieżę w tropy za Tobą, płacz i narzekanie 
Przed sobą posyłając. Postój, postój mało,
     Ledwie-ć co we mnie dusze, ledwie tchu zostało! 
Przecz uciekasz przede mną? Dla jakiej przyczyny
     Odbiegasz mię, nieszczęsnej, i w obce krainy 
Puszczasz jak błędną owcę i z zawiązanymi
     Oczyma, gęstą, grzechów mgłą zasłonionymi? 
Ach, chociaż Cię i morza burzliwego fale 
     Za świat zaniosą, choć Cię na wysokiej skale 
Orle skrzydła posadzą, choć pod obrót słońca
     Wzlecisz nimi, żałości mej nie będzie końca, 
Aż stóp Twoich macając i śledząc Cię wszędy
     Najdę Cię, a Ty, widząc me trudy i błędy, 
I poruszony moim krzykiem i żałobą,
     Obejźrysz się z litości i weźmiesz mię z sobą.

1	Ehej, gdzie się me kochanie podziało!
     Zniknąłeś jak cień, jak wiatr uleciało.
Teskliwe wiodę dni, nocy nie spane,
     A serce moje uwiędło stroskane. 
Lubo ciemna noc, lub jasny nastaje
     Dzień, we mnie troska moja nie ustaje,
A to dlatego, że Twoja kochana
     Oblubienica teraz zapomniana 
I porzucona od Ciebie, mój Boże, 
     A cóż cięższego potkać mię już może?
Pójdę po nocy, kiedy zorze zgasną,
     Pójdę i świecę zapaliwszy jasną, 
Po całym mieście, po rynku, ulicach,
     Po wszytkich placach, zaułkach, przecznicach 
Będę szukała swego miłośnika.
     Lubo samego najdę, lub języka
O Nim dostanę - kto na moje zdrowie
     Łaskaw, niechaj mi tę nowinę powie.
Gdzieżem jest, przebóg? Cóż się dzieje ze mną?
     Nadzieją tylko cieszę się daremną.

1	Jakoż nie płakać, jak się nie frasować,
     Jako nie mam dni i godzin rachować, 
Kiedy je pędzi czas niedościgniony
     Prędzej niż z kresu zawodnik puszczony.
Kują kowale, robią rzemieśnicy,
     Ludzie biegają tam, sam po ulicy 
I jako muchy kręcą się po rynku,
     Nie ma cło, nie ma ratusz odpoczynku.
Zegar wybija na wysokiej wieży,
     A czas niewrotny jak bieży, tak bieży 
I tak odmienne gonią się księżyce
     Jak wiatr, jak chmury, a ostre nożyce 
Nielutościwa Tyranka gotuje,
     Kiedy ostatek przędze się dosnuje. 
O, nieśmiertelny, który milijony
     Lat masz za moment, przedłuż ukrócony 
Czas życia mego, wszakże Twoja zdoła
     Wszechmocność cofnąć i słoneczne koła;
Jakoś niekiedy na płacz i kwilenie 
     Chorego króla przez cofnione cienie 
Dał znak łaski Twej, tak mnie kres ostatni
     Cofnij i nie daj wgarnąć mię do matni 
Okrutnej śmierci, a ja ten czas cale
     Strawię pomkniony na Twej świętej chwale.

1	W las idąc, czytelniku, słuszna wprzódy, że się
Sprawisz ode mnie, co w tym zawiera się lesie. 
Im dalej weń, więcej drew przypowieści wedle,
Są tam buki, są dęby, są sośnie, są jedle. 
Po staremu wszytko drwa, co ten plac osięgły,
Chociaż jedne na wągle, a drugie na węgły. 
Nie trzeba lekceważyć i leśnej jabłoni;
Są maliny do smaku, są róże do woni. 
Tylko ostrożnie siągać, bo to nie na stole;
W ostatku też odpuścisz, choć cię i zakole. 
Te usta i smakiem swym nasycają kiszki,
Drugie albo nic, albo płonę rodzą szyszki. 
Jak się pięknie w orzeszku jądro zaskorupi!
Lecz pozór smak przechodzi, skoro go rozłupi.
Czasem też będzie i czczy. Jeśli się to przyda
Naturze, nikt się pewnie za fraszki nie wstyda, 
Gdy prócz papieru tylko a prócz inkaustu,
Jeśli ją mądry zgryzie, nie znajdzie w niej gustu. 
Trzeba znać rodzaj bedłek, kto chce grzyby zbierać, 
Bo jedne tuczą, trzeba od drugich umierać;
Kto błazen, ten nie ujdzie pewnie samołówki:
Insze rydze i biele, a insze wężówki. 
Wżdy i tych bez potrzeby Bóg w lesie nie sadzi,
Ale tylko lekarz wie, na co, i poradzi. 
Zdybiesz łanuszkę, uszczkni, daleko szmer z lichem
Mijaj, ma rada, szaleć nie chceszli opichem;
Bo kto się na czym nie zna, tego niech nie liźnie:
Dobry jest wąż dryjakwi, dobry i truciźnie. 
Znajdziesz pczoły, jest tam miód pewny; a w mrowisku 
Na co gmerać, na co się dać kąsać bez zysku? 
Wszytko to jako w lesie, wszytko jako w boru.
W mym ogrodzie, baczywszy nie tylko koloru, 
Smaku radzę najpierwej patrzyć, pogotowiu
Nie słuchać apetytu, ma-li szkodzić zdrowiu. 
Wszędzieć, lecz i w potrawach potrzebny rozsądek,
Bo nie każdy jednako strawny ma żołądek. 
Do lassa, czytelniku, idziesz, nie do raju,
Tam same tylko frukty, drzewa biorą w gaju. 
Ścinaj, coć się zda, i bierz, nie uczynisz szkody. 
Jednak cię w tym przestrzegam: nie wal przez pień kłody. 
Krzywo li gdzie, nie w skok się miej do nieprzyjaźni,
Wielka pomsta poecie – odpisać mu raźniéj.

1	Idąc do cyrulika, szlachcic jeden, z brodą,
Potka się z nim w ulicy, przed swoją gospodą.
"Proszę, panie, wróćcie się!" - "Nie masz czasu" - rzecze.
"Nie będzie też talera". Wnet balwierz odwlecze.
Przedsięwziętą potrzebę, ochotnie pozwoli,
Wraca się i owego z figlami wygoli. 
Widząc parę szóstaków: "Nie masz tu talera,
A słowa nie dotrzymać szpeci kawalera"
"Któż ci go obiecował? - szlachcic go tym zbędzie.
Wżdym ci zaraz powiedział: talera nie będzie".

1	Kilka matron uczciwych z mężami pospołu
Siedziało przy obiedzie u jednego stołu;
O różnych materyjach dyskurując z sobą,
Prawią, jaką też która stękała chorobą:
Że łożnica najgorsza, chronić się jej każą,
Gdzie od wielkiego bólu i włosy obłażą. 
Aż Jedna, co niedawno była panią młodą: 
"Trudno się jej uchronić, kiedy kogo wiodą.
Wiem Ja, com tej nieszczęsnej ucierpiała nocy"
Jeszcze coś mówić chciała o onej niemocy, 
Lecz widząc starsze, że tu bez kaw być nie może,
Porwą się za obrusem, pochowawszy noże.

1	Z proszowskiego sejmiku w pilnej jakiejś sprawie 
Potrzeba było z królem znosić się w Warszawie;
Dwu szlachty do poselskiej obrano usługi,
Jeden lepszy po polsku, po ładnie drugi. 
Więc kiedy w instrukcyją mieszają łacinę,
Czyta ów piśmienniejszy: "Feiici ominę..."
Aż ten, co po łacinie nie rozumiał słowa:
"Proszę,żeby nie mijać, mędrsza Tęczę 
Niż nasze to pisała, lepiej wszytko czytać".
Przyszło z śmiechu królowi za boki się chwytać,
A ten się jednym słowem, że nieukiem, wyda. 
Kto nierozmyślnie mówi, częstokroć się wstyda.

1	Dowiedziawszy się moi przyjaciele starzy,
Że mię król podczaszego urzędem obdarzy,
Zbiegną do mnie z braterskim łaski pańskiej winszem.
Dziękuję. Zjadszy, potem nie mając czym inszem 
Bawić ich: "Podaj księgi, będę czytał fraszki".
A ci: "Panie podczaszy, podobniej by flaszki!" 
"Przynieśże, chłopcze, wina, gdy nie ujdą wiersze;
Pocznij beczkę, już to tu zabawy nie pierwsze". 
Że mi nie strychem poda: "Ukaż nam przywilej!
Nie tak piją podczaszy!" - "Więc mi, chłopcze, przyleji
Taż to - rzekę - z urzędu pociecha, ta chluba?
I goście, i gospodarz pijany jak buba:
Z piwnice, to najmniejsza, poszło z winem piwo,
Nazajutrz głowa boli, na żołądku ckliwo,
Jakoby mię najcięższą zmordowano chłostą.
Weźm podczastwo, daj, królu, być leda starostą!

1	Każdy się z nas uskarża, każdy się z nas dziwi,
Że tak bardzo łakomi księża i tak chciwi. 
Póki klerykiem, to nic; jak wnidzie do cechu,
I z żywych, i z umarłych drze pleban do zdechu. 
Aż ja widzę, w Krakowie, przy tej ceremonii,
Gdy biskup, święcąc księdza smaruje mu dłoni, 
Czemuż nie głowę? Więcej należy na głowie.
Aż mi ktoś: "Święty sekret, nie pytaj się" - powi
Więc już cicho do siebie, skoro mnie tak zgromi:
Prawdziwieć, rzekę, temu księża są łakomi. 
Lepiej mu było głowę, niż ręce namazać,
Pilniej, niż groszów chować, uczyłby się kazać.

1	"Temu nieborakowi wsi wzięły kaduki".
"Czemuż to?" - "Bo źle wierzył". - "Takowej nauki 
W żadnym piśmiem nie czytał: on by, sam dla siebie,
Co najlepiej chciał wierzyć, żeby mógł być w niebie". 
"Z Kościołem trzeba wierzyć bez wszelkiego swaru".
"Wżdyć wiara jest dar Boży - a nuż tego daru 
Temu nieborakowi nie chciał Bóg dać, to mu
Wioskę wziąć, to go wygnać na tułactwo z domu?
Niejedenże katolik nie wierzy z Kościołem, 
Czemuż mu wsi nie biorą z aryjany społem?" 
"Każdy wierzy, co Kościół, chyba że nie czyni". 
"To taki gorzej niźli aryjan przewini!"
"Przeczże ten nabożeństwa dla wsi nie odmienił?"
"Bo drożej niżeli wieś swoje wiarę cenił.
Na cóż mu ją wydzierać gwałtem chcą ci sędzię,
Kiedy on mocno ufa, że w niej zbawion będzie? 
Toć już Bóg nie dla sądu, lecz przyjdzie dla kary, 
Kiedy go uprzedzają, sądząc ludzie z wiary;
Jeśli, jako o rozbój albo insze brzydy, 
O wiarę karzą, czemuż opuścili Żydy?"
"Bo się nam okupują". - "Pewnieć tymi, co są
W Polszcze pieniądzmi, inszych do Polskiej nie niosą.
A kędyż sprawiedliwość za pieniądzmi chodzi?
Godne prawo nagany, ani się to godzi". 
"A o naszej. co mówią aryjani wierze?"
"To, co my o ich: że w niej nieważne pacierze.
Czemuż my ich, nie oni z ojczyzny nas ruszą?
Wżdy szlachta, o równą się z nami wolność kuszą!"
"Bo nas więcej niźli ich". - "Już teraz pomału 
Przychodzę do rozumu: lis ze lwem do działu. 
Nie, żeby oni jaką zasłużyli winę.
Tylko że słabszy, przeto z nimi za drabinę. 
Bać się, żebyśmy, karząc złą wiarę w ich zborze,
Barziej nie utwierdzili tym sądem w errorze;
Rzadko kiedy gwałtowna rada dobra bywa,
Nie wadziło poczekać z tym plewidłem żniwa.
I kalwini-ć nie wierzą kościelnej nauki,
Czemuż na nich takiejże nie zażyjem sztuki?
I ci w Polszcze nie wieczni; skoro się przerzedzą,
Upewniam, że Angliją z Holendry nawiedzą".

1	Powiedałem ci nieraz, miły bracie, że to
Po polsku: nie pozwalam, po łacinie: veto.
Wiem. Niechże wedle sensu swego kto przekłada,
To będzie z łacińskiego: vae, po polsku: biada. 
Jakobyś rzekł: biada to, gdy zły nie pozwala
Na dobre i tym słówkiem ojczyznę rozwala.
Źle zażywasz, bękarcie, wolności sekretu,
Powetujeć pokusa kiedyś tego wetu.

1	O, mizernaż tego jest kondycyja świata,
Jako złoczyńca w turmie, czeka po się kata.
Czeka, śmierci przysądzon, swej roboty płace,
Rano czy wieczór - nie wie, gdy poń zakołace.
Tak komukolwiek rodzić zdarzyło się losem,
Już jest w turmie niestotyż, już jest pod profosem.
Nie wie dnia i godziny od kolebki aże
Do siwizny, kiedy mu śmierć klęknąć rozkaże
Czeka we dnie i w nocy, z wieczora i z rana.
Cóż tedy jest ten żywot ludzki? Śmierć czekana.
Strach śmierci ustawicznej, który jeszcze gorzej,
Aniżeli sama śmierć, serce ludzkie morzy.

1	Niepotrzebnie sylaba pierwsza straszy ludzi;
Nie kradnie Kraków - tylko, że pieniądze łudzi.
Bez wielu się obejdzie rzeczy człowiek w domu,
Wiele ujźry potrzebnych, przyszedszy do kromu.
Idąc po lewej stronie Kamienice Szarej,
Między inszym towarem widząc okulary, 
Chcę je sobie do oczu przybierać i z sporem
Pieniędzy do onego kramu idę worem. 
Kupiłem okulary i puzderko na nie.
Widząc karty, w Bobowej i tych nie dostanie, 
Wziąłem kilka tuzinów, przy zabawie może
Fortuna szczęścia życzyć. Kupię potem noże
Sobie w kości słoniowej, dla żony w koralu
Nożenki wybijaną robotą z blachmalu. 
Wstydzi-ć się na bankiecie bawolego rogu);
Na cóż człowiek pracuje, porwon swój koszt
Bo Sobie potem obuszek, żenię kupię trzcinę,
Obaczywszy grzebieniarz, i tego nie minę, 
Potrzebny jest i ścianę w pokoju ozdobi. 
"Sługa płaci, a mieszek już bokami robi. 
Więc rzymskie rękawiczki i pończoszki żenię,
Nuż dzieciom to i owo, co tylko na selenie,
Wszytkiego mi potrzeba, widzę i na stole,
A Francuz prezentuje, chwali, ile zdole". 
Na ostatek kapelusz kupiwszy i bindę,
Wydam wszytko i z kramu bez pieniędzy wyndę.
Wtem deszcz. Opończe nie masz.
Kupcież ją co prędzej!
A sługa: "Mości panie, nie stało pieniędzy". 
Idę przecie i moknę, już mi kapie z nosa, 
Uprzedziła ozdoba potrzebę do trzosa.
Szedszy potem, śmiałem się sam z siebie w ostatku.
Żal mi było marnego pieniędzy wydatku:
Żyłżem ja bez tych rzeczy i mogłem żyć dłużej.
Niechże każdy, przez Kraków idąc, oczy mruży.>

1	Wszytko człowiek zatai w sobie bez trudności,
Wyjąwszy trunku w głowie i w sercu miłości:
Chociaż milczy, chociaż go o to nikt nie pyta,
Prócz inszych gestów, z oczu do razu wyczyta.

1	"Radem ci, zacny gościu, w domu swoim cale!
Ochoty nie przebierzesz, wina mam o małe:
Jeżelić się podoba, nim od stołu wstaniem,
Zabawić się przy piwku tych fraszek czytaniem".
A gość: "Miej sobie - rzecze - gospodarzu, fraszki,
Każ jeszcze beczkę ścisnąć a natoczyć flaszki, 
Potem czytaj po polsku, czytaj po łacinie,
Będziem się śmiać, bo żarty ładniejsze przy winie".
Jam rozumiał, że wina ochronię księgami:
"Wolicie pić niżeli być audytorami? 
Chłopcze, schowaj te książki, a kielichem sporem
Daj wina; pewnie i ja nie będę lektorem.
Siła by to dwa grzyby w jednym barszczu topić,
Jednym się komentować: albo kpić, albo pić".

1	Sprośna swawola, nikczemna pieszczota,
Do tegoż przyszło sarmackiemu rodu? 
Choć już poganin opanował wrota,
Śród podolskiego stoi meczet grodu, 
Już i haraczu zapisana kwota,
Jeden król męstwa swojego dowodu 
Odstąpić nie chce i cnotliwych kilku;
Wszytkim jak bajał o żelaznym wilku.
Nie pisać, ale każdemu plwać w oczy 
Z takich wyrodków nieszczęśliwych trzeba,
Kto tak ospały, kto tak nieochoczy,
Kto sławę w sobie przodków swych zagrzeba
I woli, że go jak psa Tatar wtroczy!
Czy Boga czeka dla obrony z nieba? 
I gotów pewnie wydźwignąć go z błota, 
Lecz to bez człeka nie Boska robota.
Wstydźcież się, baby, trzebienie i karli,
Chwalebnych przodków, jeśli nie kościołów,
Jeśli nie sąsiad, co oczy rozdarli, 
Jeśli nie smutnej ojczyzny popiołów -
Tych, tych obrazów, którzy już pomarli! 
Nie w złoto, ale swe klejnoty w ołów
Rznijcie ze wstydem, że ich krwawa praca
W coś się gorszego niż ołów obraca.
Czemuż na palcach nosicie sygnety,
Czemu po ścianach malujecie herby, 
Gdy kufle wasza cecha i kalety,
Kiedyście z synów stali się pasierby?
Śmielsze gdzie indziej rodzą się kobiety!
Winniście strasznej swojej matce szczerby! 
Bodaj był zabit: gdzie dziadowskie cugi
Stały, nie wstydzi krów się stawiać drugi!
Idzie na wojnę ziemianin cnotliwy, 
Choć drugi nie ma spełna roli łanu;
Pan, co tysiącem pługów orze niwy,
Do Wisły albo bierze się do Sanu,
Już ma we Gdańsku skarby i archiwy,
A, miasto Lwowa, patrzy ku Fordanu. 
Inszy do Rzymu, bez wszelkiej sromoty,
Kiedy bić Turków, udają się z woty.
I tak wszeteczną uchodzą podróżą,
Którzy by mieli po tysiącu stawić, 
Którzy się stem wsi królewskich wielmożą;
Dosyć kwarcianą chorągiew wyprawić,
Co na nie ledwie beczkę wina łożą!
Trzeba się Bogu tej niecnoty sprawić!
Szlachcic o swojej jedzie chleba bułce,
A jegomość się wczasuje w jamułce.
Co rok pięćdziesiąt tysięcy intraty 
Z starostwa i ma z królewskiego grodu, 
A wżdy tak skąpy, zły i żydowaty,
Że na hajduków zamkowych dochodu 
Żebrze, na swoje garnąc go prywaty,
Choć cnotliwego bezbożny syn rodu 
W wojsku ani sam, ani ma żołnierza.
O świat, o ludzie, ni z mięsa, ni z pierza!
Niechże się sejmik, niechże się sejm zjawi 
Ale na koźle kornet za karetą,
I bębenistę jegomość postawi, 
Dosyć rzęsiste zatrzasnął kaletą,
Trzydziestom płaszcze gdy parobkom sprawi;
Sam tylko jada, bo żyje dyjetą,
Wszytko po polsku u niego nie k rzeczy,
Gotów na ojca Włochom iść w odsieczy.
Ogolił one staropolskie wąsy,
Kortezyjanka właśnie tak szepleni;
Patrzże, gdy pójdzie w galardy i w pląsy!
Jeśli mu zganisz, że się tak odmieni:
"Cóż komu na tym?" - zaraz w sapy, w dąsy!
A dureń ufa w tych, co chodzi z niemi, 
Bo ta iglica, co po piętach dzwoni,
Przysięgę, że go szabli nie obroni.
A teraz, kiedy trzeba wyniść w pole,
Bronić ojczyzny, zarobić na sławę - 
Niechaj mi oko każdy nim wykole:
Już on ma swoje gdzie indziej wyprawę!
Woli to z mapy obaczyć na stole;
Dość dragonowi siła dał na strawę.
Wygramy - to pan panem będzie przecie;
Nie - on włodarzem, szlachta będą kmiecie.
Odpuśćcież, że tak piszę do was śmiele, 
Ani sarkazmem mego krzcijcie wiersza:
Poecie w księdze, a księdzu w kościele
Prawdą kłuć oczy słuchaczom nie piersza:
Piołyn tak przykre i tak gorzkie ziele,
Wżdy do lekarstwa moc jego najszczersza.
A jeśli się też który z was kokoszy,
Bies się was boi, moi mili Włoszy!
Każ, królu, na te brzydkie niewieściuchy,
Jako Bolesław jednemu wyrządził, 
Robić z lękliwych zająców kożuchy,
Który od niego w okazyjej zbłądził:
Niechajby w domu z podłymi piecuchy,
Kto nie ma serca do wojny, prządł kądziel!
Lecz gdybyś wszytkie chciał przyodziać tchorze,
Słać po zająców trzeba by za morze;
Żołnierz, co krew swą za ojczyznę cedzi,
Niechaj chleb ich je, niechaj wyżej siedzi!

1	Wyganiając od jabłek Adama na zioła,
Z raju na świat, rzekł mu Bóg: 
"W pocie twego czoła Będziesz pożywał chleba".
Ach, biednież go pocą,
Którzy o nich własny snop ludzie po wsiach kłocą.
Cóż, wyjąwszy ubogich plebanów niewiele,
Żaden czoła dla chleba nie poci w kościele.
"Od wieku - rzeczesz - księża dziesięciny bierą,
Starego to zakonu było manijerą, 
Kmin, hanysz, miętkę, ale pszenicę i żyta
Żeby miał ksądz wytykać, nikt się nie doczyta".
"To jest Boża, żeby ksiądz z ołtarza żył, wola" -
Rzecze kto. Odpowiadam: "Z ołtarza, nie z pola, 
A dziś nie wolno chłopu, aże bolą uszy,
Wziąć z pola krwawej swojej prace, choć wysuszy,
Póki jej ksiądz nie wytknie, póki nie przeliczy,
I częstokroć w gnój pójdzie dla owej wytyczy. 
Często dla kasze dzieciom i kawałka chleba
Własną swoj pracę kraść oraczowi trzeba. 
Po staremu (cnotliwych nie kładę w to księży)
Wziąwszy decymę, ślub, krzest i grób mu spienięży.
Pokój mają cnotliwi od takiej przywary,
W tym tylko winni, że złych puszczają bez kary".

1	Chwali się jedna pani chlubna, że istotnie
Dziesięć tysięcy złotych ma w bielonym płotnie,
"Mogę się ja - rzecze frant - szacować na więcej:
Nie dałbym, co mam w płótnie, i za sto tysięcy.

1	Książę biskup krakowski, gdzieś jadąc z Siewierza,
Potkał blisko gościńca przy trzodzie pasterza. 
A widząc, co się śmieje, patrząc nań, do zdechu,
Każe stanąć i pyta o przyczynę śmiechu.
Ten się [nic] nie zmieszawszy:" Wielebny biskupie,
Gdzież święty Piotr w tak wielkiej jeździł, proszę, kupie? 
Nie miał srebra i złota, nie mógł wspomóc w groszu
Kaleki - a tu srebrem stoją na łogoszu Okowani hajducy, wóz, woźnice z szorem;
Wżdy Twa Miłość na ziemi jego sukcesorem". 
Aż ksiądz któryś, co w tejże karocy z nim siedział:
"Siła wiesz, a tak małej rzeczy eś nie wiedział, 
Że [był] tylko biskupem naonczas Piotr święty,
A krakowscy biskupi oraz i książęty".

1	W niedzielę tylko, kiedy nie robią koło niej,
Na ziemię chłopi plują a tydzień na dłoni, 
Potomstwo Kaimowe, po stworzeniu świata
Bo ten pługiem dla chleba pierwszy ziemię płata.
Plują ręce, brydząc się, lub orzą lubo żna,
Zabojem przodka swego, robotą bezbożną. 
Że źli, że nieposłuszni, że zwajcy, przyczyna:
Bo są takiegoż ojca synami Kaina.

1	Czemu, choć ich tak wiele rodząc kładzie zdrowie,
Chociaż Pismo od mężczyzn słabszymi je zowie, 
Białychgłów jest na świecie więcej niżeli tych?
Nie badając sekretów przyrodzenia skrytych, 
Tak ktoś, o to pytany, niewiele myślęcy
Odpowiedział: "Bo złego niż dobrego więcej".

1	Świat niesprawiedliwości nie obaczy drugiej -
Jednaką w wojsku polskim za swoje zasługi 
Chłopi i cudzoziemcy z szlachtą biorąc płacą,
Dostojeństwem się nad nich szlacheckim bogacą.
Niczemeśmy nie szczodrszy nad to, co najdrożej
I w cenie stara Polska najwyższej położy.
Jeśliż równy żołd z nami równo służąc biorą,
Czemuż to dostojeństwo nad nas mają górą? 
Niechżeby już bez żołdu krwią robili na nie! 
Taką rzeczą niedługo starej szlachty stanie
(Bodajem był fałszywy mej powieści prorok),
Jeśli ich tak ubędzie jak pod Wiedniem co rok. 
A to, co krwią obleje i czołem zapoci
Odwaga przodków naszych, chłopi, kupcy, szkoci,
Których nam niezliczoną przynoszą legendą,
I w senacie, i w dobrach ziemiańskich osiędą. 
W lepszym słudzy niż dzieci u tej matki względzie,
Kiedy tych garścią miedzi nieszczęsnej odbędzie, 
Za którą by na służbę nie namówił Żyda, 
A tamtym do niej klejnot droższy złota przyda. 
Przynajmniej niechaj w równi słudzy będą z syny -
Jeśli sługom szlachectwo, to synom daniny. 
Powiem gorszą - że wojny nie widząc chłop prosty
Został świeżo szlachcicem i dojdzie starosty. 
Moja miła ojczyzno, tym dokończę, skądem
Począł, że którym stoisz, tym zginiesz nierządem.

1	Po cóż na sejmik, po co do proszowskiej swarnie?
Prawa pisać? Dla Boga! Pełne ich drukarnie. 
Jedni o nich nie wiedzą, bo śmiele przysięgę,
Że za rok nie przeczyta tak szkaradą księgę, 
A cóż ją ma pamiętać? Drudzy, chociaż wiedzą,
Nie słuchają i wszędzie przeciw prawu bredzą.
Darmo tedy kryślemy piórem po papierze,
Ani księża, ani ich słuchają żołnierze.
Tamci nas wbrew prawu klną o dziesiąte snopy,
Ci do obozu ciągnąc pustoszą nam chłopy;
Na jeden stan szlachecki wszytkie prawa walą,
By najwięcej podatków na sejmie uchwalą. 
Suknią drugi zastawi, a wydać je musi,
Kiedy egzekucyja żołnierska go dusi. 
Nie masz i na żołnierza, i na księdza kary.
Na swoje karki prawa piszemy bez miary, 
A ci za nasze krwawe wsi kupują poty,
Aż nam przyjdzie na starość pod cudzymi płoty
Jeżeli nas tak będą z niej do końca spychać,
Opłakaną ojczyznę opuściwszy, zdychać. 
Niszcząc nas podatkami żołnierz i przechodem
Wyżenie z wiosek albo wymorzy je głodem. 
Pierwej nam wsi niżeli księżej lat nie stanie,
Jeśli co rok podwyższą dziesięciny na nie. 
Więc póki nas oboje do końca nie znędzi,
Choć ci już na ostatniej siedziemy krawędzi,
Obierzmy jedno z dwojga, choć oboje boli:
Im się albo wybijmy poganom z niewoli, 
Albo między żołnierzów wsi i między księżą 
Rozdajmy, aza Turków bez szlachty zwyciężą.
Jeśli o sprawiedliwość do starszych uciecze
Szlachcic: "Potrzebny teraz żołnierz" - hetmań rzecze,
Biskup zaś: że każdy ksiądz święty jest i gdy mu
Nie zda się jego dekret: "...idźże z nim do Rzymu".
Kiedy się boskie prawa zejdzie gwałcić obu,
Karać ich o koronne nie najdziesz sposobu.
Nieświęty, niepotrzebny szlachcic dobrym rządem
Niechaj, co tamci włożą nań, dźwiga z wielbłądem. 
Dosyć jego wolności, wszedszy do kościoła, 
Że się do szable pomknie, że cały dzień woła. 
Przebóg, od posłuszeństwa król nas wolnych czyni,
Gdzie przeciw prawu albo wolności przewini! 
Gorzejśmy dziś żołnierzom i księży poddani,
Kiedy nam prawa gwałcą księża i dragani.
Krótko rzekszy, co szlachcic chłopu swemu, to ci
Szlachcicowi, kiedy ich prawo nie okroci. 
Królu, o cię gra chodzi, prawda-li, co słyszem,
Że się berło nie może zgodzić z towarzyszem?
Nie daj synów koronnych sługom krzywdzić dłużej,
Albo ksiądz duszom, żołnierz ciałom ich nie służy?
Gdy należyta obu od początku świata,
Nie daj im prawa łomać, dochodzi zapłata.
Wiedzą, żeś król, sąsiedzi, niechże i ci wiedzą,
Którzy pod twoim berłem równo z szlachtą siedzą;
Przypiszesz do szczęśliwych i to swoich dzieł,
Kiedy wprawisz, wypadło co z dawnej kolei. 
Racz przy tym, z któregoć Bóg dał na tronie siedzieć,
Swoją się tarczą, królu, stopniu opowiedzieć. 
Słabo wojny z pogaństwem w polu poprzesz, panie,
Jeśli doma pod krzywdą wzdychają ziemianie. 
Czyń w polu, czego w domu szczęśliwe zadatki,
A tak będziesz prawdziwym ojcem swojej matki.

1	Gwałtem nas chce natura wszędy zrównać, a my 
Gwałtem się między sobą różnić napieramy.
Równo się król poczyna, równo z kmieciem rodzi,
Tak się boi, tak smuci, tak stęka, tak schodzi. 
Nie poznasz, zajźrawszy w grób, z potaziów a z grochu,
Tak natura w kilka lat porówna je prochu, 
Prócz, że barziej pan niż chłop śmierdzi: ta przyczyna,
Gdy rychlej mięso zgnije, niż zwiędnie jarzyna. 
Nie poznasz, chociaż smaczniej pan jada nierówno 
Niżeli chłop, co pańskie, a co chłopskie gówno. 
A czym się pan na świecie przed chłopkiem. przechwalał,
Ledwie nie wszytko będzie po śmierci wypalał:
Ledwie nie wszytkie dary tu fortuny ślepej
Grzechem są, a szatańskie na wieczną śmierć lepy.

1	Cmi się słońce na niebie i miesiąc się kazi,
Gdy ten słońcu, a temu ziemia światło zrazi.
A cóż o rzeczach ziemskich, jeśli światła wieczne,
Rozumieć, tak są w swoim stanie niebezpieczne? 
O, jak pod wielką nocą, co moment kradzieży
I odmianie podległy, krótki nasz wiek leży!
Nie żałuje, śmieje się mądry człowiek raczej,
Kiedy jego propozyt ślepe szczęście wspaczy.
Niebo, ziemia i morze w swojej stoi mierze,
Póki ten, co je stworzeł, znowu nie rozbierze;
Choć i ziemia raz moknie, drugi więdnie, ale
I morze wicher miesza, wżdy oboje w cale.
Lecz jestże co na ziemi i na morskiej wodzie,
Żeby zaś mogło nie być? Nic! Wszytko w przygodzie,
Wszytko śmierci podległo; śmierć wszytkiemu panem.
Mizerny pan, bo temu wszytkiemu poddanem. 
Wszytko, co człek, to wzajem może człeka zgubić,
Co gorsza, rzeczy martwe tym się mogą chlubić. 
Nowego nic, z jednego chyba drugie tworzy,
Niczego nie ożywi zgoła, tylko morzy,
Sam na co tylko pojźry, począwszy od włosu,
Zewsząd się mu obawiać trzeba śmierci losu, 
Wszytko się w ziemię wraca, cokolwiek jest na niej.
Pódżmyż do odmienności: każda rzecz w swej grani, 
Lubo ją dowcip ludzki, lubo ją mistrzyni
Powszechna tego świata, natura, uczyni.
Czas wszytko psuje: chociaż zrazu było zdrowo,
Trzeba albo poprawiać, albo robić nowo. 
Spadają drzewa w lassach, długim gnijąc czasem,
A niwy oraczowi zarastają lasem;
Co rok zostawując im niepłodne kamienie,
Z uprawionych zagonów spądza rzeka, żenię;
Kąkol w pszenicę, w żyto wkrada się stoklosa,
Jęczmień się często w owies, w ber odmienia prosa.
Len zwylubi, a choć go po jednemu liczy,
Najdalej do trzeciego roku się groch zwyczy.
Któż temu winien? Wiosna, lato, jesień, zima -
Cóż, jeśli swych natura rzeczy nie utrzyma? 
Dowcipnych ludzkich zmysłów inwencyje, mówią,
Tak niszczeją, jeśli ich co rok nie odnowią,
Że nie znać, jeśli były; ledwie o nich stycha
Potomek: wszytko w ziemię i w wodę czas spycha.
Stawy, młyny, budynki, zamki z swymi miasty -
Miejsce tylko, a dalej błota, piaski, chwasty. 
Jedna rzecz, jeśli zdrowy rozum jej przestrzega,
Dowcip, nic nie ma do niej: skazie nie podlega. 
Więcej powiem: ani śmierć nie ma do niej prawa,
I choć świat wiecznie ginie, ta w cale zostawa;
Czasu, kosztu nie bierze i myślenia wiele,
Dobrowolnie się rodzi sama w twoim ciele.
Niechaj tylko ma miejsce wszelka z nią robota,
I dowcipu, i ręki pomieści się: cnota.
Jeśli na gruncie wiary chrześcijańskiej stoi,
Ta się jedna odmiany i śmierci nie boi.

1	Uskarżał mi się wczora jeden sąsiad stary,
Że poszły w górę wszytkie kupieckie towary, 
Że większa każdej rzeczy prócz jednego zboża
W sklepach i w sukiennicach, niźli przedtym> drożą.
Mylisz się: "Płacą w targu dziś - rzekę - sowito
Pszenicę, jęczmień, owies, tatarkę i żyto. 
Każda rzecz, i zboże też z monety szacunkiem
Doszło talera, pierwej co było wierdunkiem;
Wieszże, jako odrwić świat, a sobie wygodzić? 
Nową zbierać pieniądze, starą modą chodzić, 
Nowym targiem kupować, a przedawać starem,
Towar do mieszka, mieszek stosować z towarem.
Niech kto do opinijej, ty żyj do natury,
Byłeś jadł chleb, piel piwo, a suknia bez dziury, 
Karazyja odzieje grzbiet mój czy tuzinki,
Nie dbam, byłem miał głowę próżną, pełne skrzynki, 
Z Bogiem nabożnie, z ludźmi obchodząc się szczerze,
U obudwu, niż w lamie, lepszy będę w kierze. 
Niech na się zły obłudny wdzieje aksamity,
Cóż o nim rzeką ludzie: wilk rysiem podszyty!"


1	Kiedy czytam katalog nowej szlachty długi,
Pytam o każdego z nich na wojnie zasługi,
Jeśli czego znacznego dokazał z nich który,
Żeby go okryć orła koronnego pióry. Wszyscy nic;
jedni w wojsku za pieniądze, drudzy
Na różnych panów dworach niepłaceni słudzy, 
Trzeci wkupni jakoby do cechu kusznierze
Albo inszy rzemieślnik. Zapłakałem szczerze
Na te wszytkie sposoby, lecz najcięższa mi to,
Że panowie szlachectwem sługom płacą myto.
Po chwili nim, żeby go jak najlepiej zażyć,
Będą, dając za chłopów, córki swe posażyć.
A teraz jako na złość z głowy mi wyleci!
Powróciwszy do domu, napiszę waszeci." 
Naśmiawszy się sam w sobie: "Czy nie Turcy?" - rzekę.
"Turcy, Turcy! Boże, nas weźm w swoją opiekę, 
Bo słychać, że na sejmie barzo o tym radzą,
Że na nich pospolite ruszenie sprowadzą,
A jam cale niegotów, ba, i nie wiem drogi,
Prócz jednej zardzewiałej nie mając ostrogi."
Prawieć Turków wojować albo niechać cale 
Takim rycerstwem, jakoś ty, miły migdale!

1	Po cóż do cudzych z młodu szlachta jeździ krajów?
Żeby mogli nawyknąć tamtych obyczajów. 
Że na chłopów podgórskich nieprzystępne Włochy,
Do bliskich Węgier chodzą na podobne fochy. 
Szlachta kłaniać, zalecać, stroić się chędogo,
Nieznacznie albo raczej kształtnie odrwić kogo, 
A chłopi się kraść, kłaniać modą zabieszczadną
Uczą, bowiem nad inszych kłamają i kradną. 
Czemuż rózną nagrodę swej wędrówki mają? - 
Szlachtę czczą honorami, a chłopów wieszają.

1	Dziwujże się tu płochym politycznym frantom!
Przyjechał do mnie ze wszech miar galantom
(Bo ich tak zową, którzy ojczystą się miedzą
Nie kontentując w Polszcze, cudze kraje zwiedzą);
Prosi, żeby nim na stół przyniosą potrawy,
Mógł co czytać z moich pism dla krótkiej zabawy.
Więc Arfę Starego mu Testamentu z Nowym,
Potem kładę Pieluszki z Krzyżem Chrystusowym,
Wieniec Maryjej Panny, Pieśni do zbawienia,
Darmo - nie przypadnie mu nic do podniebienia.
Kładę Prześladowanie Bożego Kościoła,
Toż historyje, którem z potem zbierał z czoła.
"Niechaj się - rzecze - księża Pismem bawią Świętem
Historyjem też czytał, pamiętam, studentem". 
"Już nie mam nic prócz fraszek, a to rzeczy lekkie,
Od poważnej osoby muszą być dalekie."
"O te - mówi - i proszę." Z wielkim gustem czyta
I jeżelim do druku już je podał, pyta.
"Nie miałżebym też na co kosztu łożyć marnie, 
Tylko - rzekę - błazeństwa dawać do drukarnie?"
"Talent waszeć - odpowie - zakopujesz boży!
I ja, i każdy by je zapłacił najdrożej." 
"Niegodny - rzekę - brydnis, żeby je tak chwalić;
Owszem, żeby nie żyły po mnie, myślę spalić. 
Mająłi gorszyć ludzi, samym gorzeć lepiej,
Dosyć wszyscy za światem bieżą jako ślepi."
A ów: "Lepiej nabożne, bo im nie masz miary,
Palić, i te z lutrami niepotrzebne swary". 
"Popuszcza - rzekę - diabeł w grzechach ludziom lecą 
Co zgarsza - to do druku, co zbawia - do pieca".
A teraz jako na złość z głowy mi wyleci!
Powróciwszy do domu, napiszę waszeci."
Naśmiawszy się sam w sobie: "Czy nie Turcy?" - rzekę.
"Turcy, Turcy! Boże, nas weźm w swoją opiekę,
Bo słychać, że na sejmie barzo o tym radzą,
Że na nich pospolite ruszenie sprowadzą, 
A jam cale niegotów, ba, i nie wiem drogi,
Prócz jednej zardzewiałej nie mając ostrogi." 
Prawieć Turków wojować albo niechać cale
Takim rycerstwem, jakoś ty, miły migdale!

1	Przed jezuitą żołnierz jeden się spowiadał, 
Prosząc, żeby pokutę za grzechy mu zadał;
Między inszymi na się powie też tę winę,
Będąc jeszcze bezżennym, że miał konkubinę. 
Pojźrawszy w oczy z kozłem, spowiednik mu rzecze:
"Wyżeń ją, bo odpustu nie otrzymasz, człecze!". 
Na to ów: "Jąć uczynić rozkazanie muszę,
Ale weźmijcie, ojcze, jej na swoje duszę, 
Bo albo do zamtuza uda się najpewniej, 
Albo bracia, czym grożą, utopią, i krewni".
Wlazło to księdzu w głowę: "Więc ją za mąż wydać,
Posag, dobry uczynek, do pokuty przydać".
"Gdyby też, jako wszytkich ubogich protektor,
Przyłożył się - rzecze ów - jegomość ksiądz rektor".
Rozgniewany spowiednik: "Ma on na co ważyć
Pieniądze, a nie cudze kurewki posażyć!" 
"Cóż, mości dobrodzieju, albo też ma swoje?"
A ksiądz: "Idź precz, zły człecze, bo grzeszysz we troje!"

1	"Nie mogę usnąć, chłopcze, aż mi kto co prawi;
Prawże ty, aza mi się jako sen naprawi."
Chłopiec by spał do zdechu, zwinąwszy się w kłęby;
Prawi, co tylko ślina przyniesie do gęby. 
Minie godzina, druga, jako nie przestanie.
"Prawże jeszcze!" - A chłopiec: "Nie wiem co, mospanie."
"Przecie jedno!" - A ten, chcąc wydrwić się czym prędzej:
"Nie mam koszule, czapki, trzeba mi pieniędzy". 
Rozśmiawszy się sam w sobie, obrócę do ściany:
"Idź spać, nie wybijaj mię ze snu, mój kochany!"


1	O czymże Polska myśli i we dnie, i w nocy? 
Żeby sześć zaprzęgano koni do karocy;
Żeby srebrem pachołków od głowy do stopy,
Sługi odziać koralem, burkatelą stropy;
Żeby na paniej perły albo dyjamenty,
A po służbach złociste świeciły się sprzęty;
Żeby pyszne aksamit puszyły sobole;
Żeby im grały trąby, skrzypce i wijole;
Żeby po stołach w cukrze piramidy stały 
I winem z suchych groznów wspienione kryształy. 
Już ci niewiasty złotem trzewiki, niestety,
Mężowie nim wszeteczne wyszywają boty, 
Już perły, już kanaki noszą przy kontuszach;
Poczekawszy, będą je nosili na uszach. 
Żeby w drodze karety, w domu drzwi barwiani
Strzegli z zapalonymi lontami dragani - 
O tym szlachta, panowie, o tym myślą księża,
Choć się co rok w granicach swych ojczyzna zwęża,
Choć na borg umierają żołnierze niepłatni, 
Choć na oczy widzą jej peryjod ostatni,
Że te wszytkie ich pompy, wszytkie ich splendece
Pogasną jako w wodzie utopione świece.
Przynajmniej, kiedy się tak w świeckie rzeczy wdadzą,
Porzuciwszy niebieskie, niechaj o nich radzą, 
Żeby dzieciom zostały, żeby w nich spokojnie
Dożyli, niechaj myślą z pogany o wojnie, 
Kiedy nie chcą wojować z światem i z zuchwalem,
Choć w Panu oczywisty mają przykład, ciałem.

1	Gdy jechał Rej do Anglów przez Holendry, z gniewu
Zabieł Polak Holendra i przysądzon drzewu 
(Żadnego tamte prawa nie mają respektu);
Widząc go, wyjechawszy rano z Ultrajektu,
Uchyliwszy firanka, wesołą posturą
Rzecze do swych z karety: "Przecie naszy górą!"

1	"Nierządem Polska stoi!" - mówiłeś w senacie;
Idźże do Rzymu, a nam wioski zostaw, bracie! 
Tu umrę, gdziem się rodził; tam się wrócę, skądem;
Siedź ty w Rzymie; wytrwam ja w Polszcze z tym nierządem.

1	Postrzegszy wojewoda, że mu jeden z młodzi,
A pachołek nieżadny, jejmości dochodzi, 
Pomście i k'woli domu swojego ohydzie .
Zagniewany utopić rozkazał go w Nidzie. 
Ten, widząc panią w oknie, kiedy go już wiodą:
"Zmiłuj się, dobrodziejko, nad moją urodą! 
A przynamniej jeśli już ginąć, niechże człeczem,
Nie psim kształtem, nie wodą, lecz umieram mieczem!
Proszę, przyczyń się za mną z swego obowiązku!"
"Idźcie, po smacznym napić nie wadzi się kąsku."

1	W Ostrogu zwano mieszczanina Choma;
Ten, żeby mu syn nie próżnował doma, 
Śle go do szkoły. Gdy ćwierć roku minie,
Każe mu też co czytać po łacinie. 
Chłopiec, tablicę wziąwszy, jako słusza:
"Homo jest człowiek, a anima dusza". 
A tu na niego ociec z wielkim gniewem:
"Trupem mnie czynisz albo niemym drzewem? 
Wolę niż żaka mieć z ciebie pastusz! 
Jakiż człek Choma, kiedy nie ma dusze?"

1	Na morzu, kiedy srogie i okrutne wały
Już, już okręt ładowny prawie zalewały,
Sternik, kiedy się woda napiera przez spary,
Każe wszytkie z okrętu wyrzucać ciężary. 
Tu ktoś: "Nic mi cięższego nie masz nad mą żonę".
Z tym ją na łeb z galery pchnął na burzą one.

1	Idący gdzieś mąż z żoną po ławce przez wodę,
Ujźrą chłopa bez brody, co ongi miał brodę. 
"Ba, wej, jak się nasz sąsiad wygoieł!" - mąż powie;
A żona: "Wzdyć to ostrzygł, a to znać po głowie". 
Znowu ten: "Ba, ogolił!" - owa: "Ostrzygł!" - rzecze.
Tak długo między nimi owej było przeczę, 
Aż od słów przyszło do rąk, aż ją zepchnął z ławy.
Już tonie, już się baba napiją Rudawy, 
Już i z głową pod wodą na dnie łowi śliże,
Przecie palcami, rękę ukazawszy, strzyże. 
Gdy się o tej sąsiedzi dowiedzą przygodzie,
Bieżą na dziw, a widząc, że przeciwko wodzie 
Mąż jej szuka, wszyscy w śmiech, a ten rzecze: "Szkoda
Dziwić się! Wszytkoć, prawda, na dół niesie woda,
Lecz niewiasta, tak sprzeczna we Wszytkim z natury, 
I po śmierci, rozumiem, płynęła do góry".

1	Student z okna na Żyda idącego woła;
Ten pojźry, ów mu jajem oko wybił z czoła.
A Żyd: "Słuchaj, ty hultaj, i ty - rzecze - zdrajca!
Czemu to bez potrzeby psujesz sobie jajca?"

1	U bliskiego sąsiada bywszy na weselu,
Obaczę tam przyjaciół nieproszonych wielu.
"Nierad - rzekę - zasiadam z takimi intruzy."
Aż mój sługa: "Ba, rzężą od kontuszów guzy!"
...Dla Boga, strzeżcie moich!" - "Naszeć to urżnięto"
"Zjedzże diabła z nowiną w to chwalebne święto!"

1	Ten u mnie szczęścia prawdziwym przykładem, 
Który na swoim się zagonie zstarzał, 
Ten, co dziecięciem, widział go dom dziadem,
Ten piasek, w którym z małego się narzał,
Laską podparty, ciężkim depcze śladem,
Który mieszkania swego nie powtarzał,
Zna szyby w oknach, zna ściany i węgły, 
Co starożyty dom jego osięgły.

Wody prócz jednej nie kosztował studnie, 
W której zrodziwszy kąpała go matka, 
Spanie noc czyni, apetyt południe, 
Nigdy nie przysiągł, ani był za świadka, 
Nie zna fortuny, która więc obłudnie 
Wziąwszy chudzinie - bogatego natka, 
Po obojętnych jej kołach nie latał, 
Ani sług raił, ani stadeł swatał.

Po targach z swoją nie włoczył się pracą,
W swej wełnie chodzi, swoim żyje brogiem, 
Dłużnicy we drzwi jego nie kołacą,
Nie wie, bogatym co być, co ubogiem, 
A że zbytkami ludzie zdrowie tracą, 
Nie jada z pieprzem i z cymentem drogiem, 
Nie wie gdzie serce, gdzie żołądek, owo 
Zawsze wesoło, zawsze się ma zdrowo.

Nie tłucze morza pracowitym wiosłom, 
Nie wierzy wodzie żywota dla zysku, 
Dla zarobku się nie bawi rzemiosłem 
Tudzież dworskiego nie liże półmisku. 
Nie dźwiga, ani <nie> staje <się> osłem.
Obozowego niewiadom ucisku, 
Na krew się z cudzą pracą nie rozgrzesza, 
Nie miecza, ale pilnując lemiesza.

Handel ma z rolą, tej dwakroć do roku 
Swego się dobra, swego ziarna zwierza.
Ta mu jak żywo nie umknie obroku, 
Lecz z wielkim płatem iściznę odmierza. 
Wojnę też wiedzie, często nosząc w troku 
Albo zwierz leśny, albo ptaka z pierza, 
Albo więc ryby z bliskiego jeziora;
Czy samoż tylko gumno a obora?

Nie wie, co ratusz i co obojętny 
Język jurystów, nie miał sprawy ni z kiem, 
Nie widział nigdy, kiedy sędzia skrzętny, 
Niesprawiedliwym uniosszy się zyskiem, 
Przeciw sumnieniu pisał dekret smętny, 
Lecz swym domowym ciesząc się ogniskiem 
Drogi do miasta najbliższego nie zna, 
Gdzie dom szynkowny, gdzie gospoda wiezna.

Więcej pod niebem niż żyje pod dachem,
Z Bogiem niż z ludźmi ma rozmowy częściéj, 
Wiosnę mu kwiecie wydaje zapachem, 
Lato podaje ostry sierp do pięści. 
Jesień zaś, kiedy aż dotąd pod strachem 
Wsparte gałęzi, sypą owoc gęściéj;
Zima, okrywszy białym świat pokostem, 
Wiślane brzegi szklanym wspięła mostem.

Wie, kędy lecie, zimie pogotowiu 
Słońce mu wschodzi i w morzu się narza, 
Księżyc gdy pełny zna i gdy na nowiu, 
Nie potrzebuje nigdy kalendarza. 
A przywyknąwszy jednemu wezgłowiu, 
Późna go uśpi, rana budzi zarza. 
Zgoła prowadząc żywot pustelniczy, 
Tym tylko różny, że nie mieszka w dziczy. 

Kościół opodal, kędy przez bór ścieżka, 
Ani tam wozem, ani jeżdżą koniem;
Wżdy nabożeństwa co rok nie omieszka, 
Jakiego sam Bóg potrzebuje po niem,
Któremu kiedy nie ma co dać z mieszka, 
Mięsem go błaga przez księdza kapłoniem. 
Synowie pasą oborne dobytki, 
A dziewki przędą z białej wełny nitki, 

Te gospodyni, pozwijawszy w kłęby, 
Na wielkich krosnach w sukno zbija blatem;
Dziatki, sam nam chleb nie przyjdzie do gęby,
Kto chce być żywym, chociaż nie bogatem, 
I dziewki rychlej ujźrą dziewosłęby,
I chłopcy winni robić, jak świat światem. 
Nie tylko nam jeść i odziać się trzeba; 
Zginął, kto gruszkę w popiele zagrzeba. 

Ten u mnie prawym szczęśliwości wzorem,
Kto obcowaniem złym się nie poskromił, 
Nie był troskliwym nigdy, rzadko chorem, 
Nad potrzebę się ni nacz nie łakomił,
Choć też garścią wziął chleba, a nie worem, 
Wżdy się nie kurczył, jeszcze go ułomił, 
Kto prosił; zawsze na małe i wielu 
W jednej był cerze, w jednakim weselu.

Szkoda nie szkodą, żal mu nie był żalem,
Choć bezpieczniejsza łódź na wodzie miałkiej, 
A każdy swego szczęścia jest kowalem, 
Choć różnie szczęście swe dzieli kawałki, 
On bliskim łódkę ubezpieczył palem, 
Wiedząc na morzu co potyka śmiałki,
Choć wiatr pochlebiał, dotąd nie odłożył, 
Aż szczęśliwszego stokroć portu dożył.

Aż który jednym między trawą listem 
Małej dziecinie jeszcze się wyznaczał, 
Dąb srogim urósł dębem oganistem 
I chłodne cienie szeroko roztaczał,
Gdzie mu przed słońcem miło płomienistem 
Sieść, gdy w zielonym dzbanie grzanki maczał, 
Pod tym się Bogu siedmkroć przez dzień kłania, 
Pod tym i słusznie czeka zmartwychwstania.

Trzykroć szczęśliwy człek, komu Bóg zdarzy, 
Urodziwszy się z wiecznego mandatu, 
Uważyć, czego młodzi ani starzy 
Nie uważają, że się tu nie światu, 
Lecz niebu rodzim, jakoż nas to sparzy,
Co niebo z myśli wypuściwszy, a tu
Wieczność w doczesnej kładziemy rozkoszy, 
Choć nas śmierć co dzień przykładami płoszy.

Może-ż być rozkosz większa i w tym wieku, 
Której dostąpić najuboższy może: 
Żyć do natury, żyć sobie po lekku, 
Żyć jako podczas dalekiej podróże, 
Głęboko w ścianę nie wbijając ćwieku, 
Jeden tu nocleg, jakie takie łoże. 
Nie szumieć nazbyt, nie gryźć się, nie szczędzić, 
Byle stąd wcześnie, gdzie myślisz, dopędzić.

Jeśli to szczęście żyć jako najdłużéj, 
Nie może prostsza być do niego droga, 
Gdy ciała praca zbyteczna nie znuży, 
Ani żal, ani fortuna cię sroga 
Na smutny tryumf powiedzie w obniży, 
Masz wczas, masz pokój, masz przystęp do Boga, 
Jakbyś miał zapis na sto lat a potem 
W niebie żyć wiecznie szczęśliwym żywotem. 

1	Nie tak oracz w letny znój, kiedy zagorzałe
Przyspieszają ku żniwu zagony nieźrałe, 
Utęskniony więc oczy podnosi do góry
Z pożądanym deszczykiem wyglądając chmury, 
Nie tak w długie wygląda niepogody słońca,
Jako ja Ciebie pragnę, Boże, mój obrońca. 
Nie ma nigdy firmament pięknych gwiazd tak wiele
Ani po wszytkiej ziemi tak jest liczne ziele, 
Nie mają wszytkie wody tyło piasku w sobie,
Panie, co miłosierdzia, co litości w Tobie:
Tego pełne jest niebo, pełna ziemia, morze;
Racz tylko dać u siebie miejsce mej pokorze. 
Troski mnie ze wszytkich stron żałosne ścisnęły,
Nieszczęśliwe kłopoty wskroś serce przejęły;
Niskąd nie masz pociechy, każdy patrzy krzywo,
Wszyscy mię prześladują, urąga co żywo;
Dzień li niebo oświeca, ciemna li noc mroczy,
Nie osychają moje przed żałością oczy. 
A co mnie barzo trapi, że w takiej potrzebie
Nie śmiem westchnąć, jedyna pociecho, do Ciebie:
Smucą mnie grzechy moje i w każde trapienie
Regiestr ich wystawia mi przed oczy sumnienie. 
Boże mój, twierdzo moja, w wieczne zapomnienie
Racz prze twą dobroć puścić moje przewinienie, 
A zmiłuj się nad swoim niewolnikiem smutnym
I przybywaj na pomoc w ucisku okrutnym.

1	Czego chcesz, Wieczny Boże, za swoje dobroci,
Które każda godzina w człowieku stokroci? 
Karmisz, poisz, odziewasz, wczasom opatrujesz,
A co większa, że wieczny żywot nam gotujesz;
Zgoła dusza i ciało każdodziennie znają
Niezmierne dary twoje, które nie ustają, 
Tak iż żywot człowieczy nic nie jest inszego,
Tylko regiestr obszerny dobrodziejstwa twego. 
Choćbyś w kościele mieszkał ręką uczynionym,
I świat Cię nie ogarnie, acz jest tak przestronym. 
Złota nie chcesz i skarbów, twoje to są wszytki,
Które ziemia i morze daje nam pożytki, 
Ani ofiar i z tłustych cielców krwie kurzawy:
I człek, i zwierz, i bydło - twoje to są sprawy;
Przetóż Cię wdzięcznym sercem za twe hojne dary
Sławimy, inszej przed Cię nie mając ofiary. 
Niebo twój czyn, na którym mierzą wszytkie czasy
Od Ciebie nakręcone ogniste kompasy;
I ziemia rąk twych dzieło, i wody zamknione,
Rozlicznymi tworami wszędy napełnione. 
Któż rzekom i krynicom przysparza ciekącej
Wody? któż spuszcza rosy w letny znój gorący? 
Któż chłodzi deszczem ziemię, a zemdlone zioła
Obczerstwia, zali nie Ty sam, o Panie, zgoła? 
Tobie kwoli barwiste sieje wiosna kwiecie
I sowity urodzaj ziemia daje lecie, 
Tobie jesień owoce przynosi doźrałe,
A zima ziemię kryje w swoje płaszcze białe. 
Niezliczone twe czyny wszechmocne, zaiste,
Niepojęte roboty, o Panie, wieczyste. 
Bądźże tedy na wieki od nas pochwalony
Za wszytkie dobrodziejstwa, Boże nieskończony. 
Żywże nas, póki raczysz, w tej ziemskiej niskości,
Tylko niech w twojej będziem zawsze opatrzności.

1	Wdowę opiszę rytmem i jej dziéła,
Której hetmanem barziej być przystało.
O gdyby takich w Polszcze było siła,
Daleko by się więcej dokazało!
Ani by kozak, ani orda była
Nam ciężka, jak się dzisia Bogu zdało.
Gdzie Bóg hetmani, tam żołnierz i wdowy,
Gdzie nie, tam za nic stoi szyk gotowy.

A więc już powiem, jako się toczyło,
Jako ojczyźnie miłej pożądane
Męstwo, które ją wtenczas wybawiło,
Od tej, co igła, kądziel i strugane
Wrzeciono tej płci przyzwoite było,
Nie miecz, nie pancerz, nie polerowane
Zbroje, choć mieczem przy fortelu świętym
Wzięła zwycięstwo nad wojskiem przeklętym.

Gdy król Arfaktad pychą napuszony
Sprawił fortecę mocną, Ekbatana
Imię dał miastu, kędy wyniesiony
Mur góry równał, ani się tarana,
Ani bał szturmu, ale porażony
Nie mógł się w murach wysiedzieć od pana
Niniwe, miasta wielkiego na pozor,
Którego imię Nabuchodonozor.

A temu serce w górę wyleciało,
Pełen był buty i srogiej hardości,
Że nadeń niebo większego nie miało
Króla, tak w swojej dumał nadętości.
Lecz go to potym barzo oszukało;
Doznał, że jest Bóg, który z wysokości
Sam światem rządzi, sam berła rozdaje,
A kto królować ma po kim, podaje.

Rozpisał listy do narodów ziemie,
Aby go wszytkie za króla przyznały
I aby jego panowania brzemię
Wzięły, jeśli chcą, aby się ostały.
Bo jeżeli by na jego proszenie
Dobrowolnie mu się nie poddawały,
Grozi im musem i chce po niewoli,
Dosyć uczynić nieodmiennej woli.

Ale wzgardzone listy i posłowie,
Nic nie sprawiwszy, nazad się wracali,
Co kiedy wtenczas doszło go, a kto wie,
Jako się pychą zagniewany szali.
A tak wnet z trzaskiem rozkazał surowie,
Aby się jego książęta zjechali;
Przysiągł na swój tron i na panowanie
Znieść, co wzgardzili jego rozkazanie.

A gdy zgromadził rycerstwo i pany,
Zaraz im odkrył dumy swoje gorne,
Że chce, aby był królem zawołany
Po wszytkiej ziemi, do czego pokorne 
Wota stosują; tam zaraz hetmany
Obiera, każąc im gubić odporne.
Holofernowi, z których dał buławę:
"Rozszerz imienia mego, mówi, sławę.

Zebrawszy wojska niezmierzone okiem,
Połóż królestwa pod me panowanie
Ani przepuszczaj miastom i wysokiem
Murom, ani tym, co me rozkazanie
Wzgardzili, ale po świecie szyrokiem
Uczynisz trwogę, a niech się to stanie.
O Holofernie, przysięgam na głowę,
Abyś do skutku przywiódł moję mowę".

Ten, dosłuchawszy wolej pana swego,
Wyszedł z umysłem do krwie rozlewania.
Z prędkością zebrał wojska syryjskiego,
Wedle pańskiego czyniąc rozkazania,
Sto i trzydzieści tysięcy zbrojnego
I skarbów nabrał wedle swego zdania.
Stad, wołów, owiec, nuż i spiże inéj
Zebrał ze wszytkiej syryjskiej krainy.

A gdy wyciągnął z wojskiem swym i wozy,
Jako szarańcza, tak ziemię okrywał.
Znaczne noclegi jego i obozy,
Wszytkich miasteczek, zamków pozdobywał.
Jak lew okrutny na ziemi się sroży,
Bo w liczbie wojska srogiego opływał,
Że pełno strachu, gdzie wieść przyszła o nim,
Równo fortece i mury kładł z błoniem.

A gdy tak żaden nie mógł ujść srogiego
Miecza, ktokolwiek przeciwił się jemu,
Wnet się zjechali królowie do niego,
Dając się z państwy tyranowi temu,
Żebrzący łaski i zdrowia miłego,
Aby dał pokój umysłowi swemu,
Aby łaskawie do nich chciał przyjechać,
Jak do sług swoich, a miecza zaniechać.

To gdy on czyni, wszędzie go witają
Pospólstwo z trąby, bębny i wieńcami,
Jako nowego króla wyglądają.
Ani go przecię swoimi plęsami
Od surowości dzikiej odrażają,
Ogniem srożeje, gdy nad ich miastami.
Łaskawszy jest lew, kto się przed nim korzy,
Już go nie szarpie ani się nań sroży.

Lecz czyniąc dosyć wolej pana swego,
Którą przysięgą stwierdził mu surowo,
Aby zburzył, gdzie ujrzy co mocnego,
Aby nikogo nie zostawiał zdrowo,
Kto by krom niego miał boga inszego,
To wtenczas czynił, mając już gotowo
Miasta poddane. Tak co idzie daléj,
To mu się pomoc z krain wziętych wali.

Co izraelskich kiedy doszło uszu,
Srodze się o swe Jeruzalem bali.
A wżdy nie tracąc przedsię animuszu,
Obronne miejsca wnet opanowali.
Gdzie miasto krynic nie miało, rurmusu
Tam zażywają i naspiżowali,
Aby trwać mogli długo oblężenie,
Mając już wodę, przy niej pożywienie.

Lecz wiedząc, że się tak wiszu chwytali,
Gdyby obrony, skąd zaczynać trzeba,
Od Boga naprzód swej nie zaczynali,
Przeto lud wszytek, podniósszy do nieba
Serce swe, Boga na pomoc wzywali:
"Ty, Boże, któryś z Jozuem Kaleba,
Że wspomożeniu twojemu dufali,
Strzegł, iże Świętej Ziemie doczekali,

Racz pojrzeć na lud, który swe dufanie
W tobie pokłada, miłosierny Boże.
Mocarzu świata, sam nad pany Panie,
I któż nas z ręku twoich wyrwać może?
Ty nas broń, a tak nic się nam nie stanie.
Obróć, którym nam grożą, to poroże
Na nich; niech żony, niech i nasze dziatki
Nie będą dane im na mięsne jatki".

Więc Elijakim, który był kapłanem
Wtenczas, przykładnie przodował w tej mierze,
Post im naznaczył, a sam zaś przed Panem
Padał na ziemię w kapłańskim ubierze.
A tak, począwszy równo z świtem ranym,
Trwał do wieczora przy świętej ofierze.
Lud wszytek zrzucił płaszcze i ozdoby,
A do włosienic przypadł i żałoby.

Co kiedy dojdzie Holoferna, który
To sobie uprządł w swym głupim rozumie,
Że pan mój bogiem, a jam po nim wtóry,
Zaczym na śmiałość izraelską zdumie,
A gniew go tylko nie wysadzi z skóry.
W tym do swych książąt zarazem się sunie,
Pilno się o ich obyczajach bada,
Co mu Achijor, jeden z nich, przekłada.

Skąd ród prowadzą, gdzie przedtym mieszkali,
Jak do Egiptu w ciężkie przyszli głody,
Jako je Bóg ich, którego poznali,
Z niego wybawił i jako narody
Egipskie karał, co ich hamowali.
Jako ich potym do Czerwonej Wody
Egipcyjanie gnali; ale toną,
Gdy chcą za nimi suchą drogą oną.

Przydał, jak wiele (kiedy ich Bóg z niemi)
Miast poburzyli, królów zwojowali,
Krzykiem trąb ścieląc mury równe ziemi,
Jakie z swym Bogiem przymierze miewali,
Póki go grzechy nie gniewali swemi,
Zaś ich opuszczał, kiedy go gniewali,
Jako też świeżo z niemałym ich żalem,
Wzięto im było za grzech Jeruzalem.

Ale że znowu przeprosili Boga,
Wyszli z więzienia, wolne miasto mają,
Daleka od nich dzisia wszelka trwoga,
Nieprzyjaciele ich nie nagabają
I do zwycięstwa najpewniejsza droga.
"Wielki hetmanie, każ, niech się pytają:
Jeśli zgrzeszyli, stoi za wygraną,
Jeśli nie, pewnieć kością w garle staną".

Tak wtenczas mówił ledwie dosłuchany
Achijor, książę Amonitów, ale
Wszyscy zgrzytają, hetman rozgniewany
Ledwie się czuje w okrutnym zapale.
Zarazem dekret wydaje, związany
Aby do Żydów zaprowadzon wcale,
"A że przenosił nad nas Żydy, prawi, 
Z nimi go jego praktyka udawi".

Jęli go tedy, którym rozkazano,
I jechali z nim aż ku żydowskiemu
Miastu, które tam Betuliją zwano.
Ale kiedy się zbliżyli ku niemu,
Z szybkich proc do nich z daleka ciskano.
Ci, nie dochodząc ku drzewu leśnemu,
Przywiązawszy go, uciekli, a owi
Przyszli zarazem ku Achijorowi.

Uwolniwszy mu i ręce, i nogi,
Co w skok ku miastu do starszych prowadzą,
A tam go zaraz obstąpił gmin mnogi,
A starszy miejsce między sobą dadzą.
I tak pytany powiedział, jak srogi
Hetman z książęty o ich zdrowiu radzą.
I dla jakiej go tu odesłał winy,
By wespół ginął z żydowskimi syny.

Potym Izrael upadł na kolana,
A tak do Boga wszyscy zawołają:
"Skrusz Holofernów przepych, niech cię Pana
Uzna samego, a tym co-ć ufają,
Prosim, niech łaska będzie pokazana".
Tak w poście z płaczem do zachodu trwają,
A Achijora cieszą, aby temu
Dufał, świadectwo dziś wydał któremu.

Rano nazajutrz w kotły uderzono
Holofernowe, znak wojskom gotowym,
Których bez liczby wtenczas zgromadzono,
Aby obozy ruszały ku nowym
Wojnom, na które hasło otrąbiono.
A tak się zaraz ku strojom Marsowym
Bierze co żywo, wojska się ruszają,
Ku Betulijej prosto nadciągają.

Ale gdy zoczy Izrael strwożony,
Że ziemie nie znać, miasto otoczone,
Padł krzyżem krzycząc: "Boże niestworzony!
Zmiłuj się, wejrzy na nas wylęknione".
Popiołem głowę sypał uniżony,
Ze łzami głosy mieszał wyniesione.
A wziąwszy bramę i we dnie, i w nocy
Strzegli, czekając od Boga pomocy.

A gdy się hetman miejsca położeniu,
Jeżdżąc wokoło, pilno przypatrował,
Nadjechał rurmus, który w upragnieniu
Przysparzał wody i miasto ratował.
A skłaniając myśl swą ku oblężeniu,
Porąbał rury i rurmus zepsował
I źrzódeł, które pod murami były,
Kazał strzec, aby miasta nie żywiły.

A kiedy miasto bez wody zostało,
Bo na wysokiej górze położone,
Dlatego studzien i cystern nie miało,
Rury zrąbane, krynice strzeżone,
Choć mu żywności wszelkiej dostawało,
Już osłabiało znacznie oblężone,
Zaczym pospólstwo upragnione srodze,
Widząc przed sobą dwie do śmierci drodze,

Spikną się w kupę, a wnet do książęcia 
Mężowie, dzieci, niewiasty bieżały,
Przebóg go prosząc, aby przedsięwzięcia
Swego zaniechał, niebem oświadczały,
Że on przyczyną będzie ich przeklęcia
I że dla niego ten ucisk niemały.
"Otwórz – pry – bramę, wolimy w więzieniu
Żyć, niźli umrzeć w ciężkim utrapieniu".

Słysząc Ozeasz ten krzyk i płacz srogi,
I żal go, i strach w tak nagłej potrzebie
Razem uciska; tu widzi lud mnogi
Ginąc bez wody, a zasię i siebie,
I onych wszytkich nie bez wielkiej trwogi,
Gdzieby otworzył miasto; przeto w niebie
Obrony szuka najpewniejszej zgoła.
Zaczym się zbiegną wszyscy do kościoła,

Krzycząc: "O Boże! Boże litościwy!
Ach nie pamiętaj dziś na nasze złości!
I także naród ten niesprawiedliwy
Ma popustoszyć twoje osiadłości?
I tenże król ich twojej chwały chciwy
Spyta nas, gdzie jest Bóg wasz z wysokości?"
Tak silne głosy ku niebu dźwigali,
Aże umilkli, aż się zmordowali,

Kiedy Ozeasz powstał i takimi
Słowy ich ciszy: "Bądźcie dobrej myśli,
Weźmicie serca, stawcie się mężnymi,
A w tych piąciu dniach, o Boże, nam przyśli
Ratunek z nieba, którego żebrzemy.
A z tym z kościoła cale wszyscy wyszli,
Jeśli w piąciu dnia Boga nie użyją,
Szóstego Syrom zburzyć Betuliją.

To godło, gdy się rozgłosiło i ta
Wieść, gdy po mieście wszytkim już gruchnęła,
Gdzie też mieszkała wdowa znamienita,
Która tam cnotą nad insze słynęła,
Mąż był Manasses, a ona Judyta,
Od Symeona ród swój prowadziła,
A tej nowina kiedy świegotliwa
Doszła, wnet starszych do siebie zwoływa.

"I cożeście zacz, iżeście tak śmieli,
– Tak wtenczas do nich pełna i powagi,
I cnoty, rzecze – jakobyście mieli
Bogu, co słyszę, bez wszelkiej uwagi
Czas wybawienia zamierzać? Dobrze-li
To kusić Boga, nie bojąc się plagi,
Która nad wami wisi? A dlatego
Jest czego płakać i żałować czego.

Któż nie wie, jako cni patryjarchowie,
Abraham, Jakub, Izaak, mężowie
Boży, nuż Mojżesz, bo ich swymi zowię,
Kuszeni byli, więc naszy ojcowie,
Którzy wytrwali, stawił się im w słowie,
Szemrzących zasię pożarli wężowie".
Tak im to wtenczas Judyta rozpowie,
Jako przystoi świętej białej głowie.

Na to Ozeasz: "O błogosławiona!
Módl się za nami, aby nasza wina
Za twą modlitwą była odpuszczona".
Na co mu Judyt: "Jaciem proch i glina,
Ale ta mowa od Pana spuszczona,
Przeto i umysł, który mam do czyna
Nie niewieściego, od Pana mi dany,
Módlcie się za mną, aby był nadany.

Niechaj Pan doda myślom mym pomocy,
A wy dziś stójcie u bramy gotowi,
Abyście mi ją otworzyli w nocy.
Bo pójdę z sługą ku ich obozowi".
Ich odprawiwszy, Boga wszelkiej mocy
Z ratunkiem wzywa wielkiemu czynowi.
"Uczyń wielmożne, Boże, imię twoje,
Przez białogłowskie liche ręce moje".

A gdy skończyła modlitwy nabożne,
Wdowskie zwyczajne zwlokła szaty z siebie,
Panieńskie wdziała świetne, ochędożne.
Dodał piękności ten, co mieszka w niebie.
Tak ozdobiona w ochędóstwa różne,
Wzięła żywności ku swojej potrzebie
I samowtóra, gdy przyszła do brony,
Zaraz jej był zwód łańcuchy spuszczony.

Idzie, a sercem wróży wielkie dziéła.
Wtenczas, gdy zorza słońce prowadziła.
Ku obozowi z góry się spuściła,
Gdy ją syryjska czujna straż zoczyła,
Pytana, skąd jest, tak do nich mówiła:
"Jam jest hebrejska córka, któram siła
Biedy, niewczasu, pragnienia użyła
W mieście, któremum waszym być wróżyła.

Wiedźcie mię, proszę, Holofernowego
Do namiotu, gdzie będę powiedała
Tajemne miejsca do wejścia snadnego".
Gdy ją przywiedli i widzieć się dała
Holofernowi i żołnierzom jego,
Wszytkich i oczy, i serca pobrała.
A tak upadszy, jaka należała
Cześć hetmanowi, zaraz mu oddała.

Kazał ją dźwignąć: "Wesel się niewiasto,
Bo ja za dobre złym nie płacę, ale
Powiedz mi, czemuś opuściła miasto".
No co Judyta: "Wszytko doskonale
Wypowiem, tylko proszę, niechaj was to
Nic nie obrusza. Wiemy, że król cale,
Król wielki, który nie rzkąc człowiekowi,
Lecz rozkazuje dzikiemu zwierzowi,

Ciebie tu zesłał z tronu wysokiego,
Abyś odległe świata szyrokiego
Kończyny podbił pod majestat jego.
I toć wiadomo z Achijorowego
Udania, panie, żeśmy Boga swego
Brzydkim występkiem do gniewu wielkiego
Tak poruszyli, że niemasz otuchy,
By miał przypuścić przed się nasze skruchy.

Już wszytkie miasta o sobie zwątpiły,
Kaźń ciężką za grzech czujący na sobie.
W żywność i w wodę tak się ogłodziły,
Że tylko radzą o jakim sposobie,
Aby ucieczką twej mogły ujść siły.
Już krew z swych bydląt piją o tej dobie
I zakazane plugawią ofiary,
Przyspieszający sobie grób i mary.

Toć mię też do tej ucieczki przywiodło,
Bo z dusze służę Bogu ojczystemu
I on mnie powie to żałosne godło,
Gdy płacić będzie narodowi złemu,
Chociaż mię to tak, panie, widzisz podło,
Ja będę chodzić za obóz się jemu
Modlić, a skoro od niego się dowiem
Godziny sądu, tę tobie opowiem.

I pójdziesz za mną, nie dobywszy miecza,
Śród Jeruzalem, dziś ci to ślubuję –
Tak wiele mogła przed Bogiem złość człecza,
Że mu przymierza jego nie strzymuje – 
Już moje o tym staranie i piecza.
To sobie tylko, o panie, waruję,
Abym się modlić za obóz chadzała
Wolno i swoje potrawy jadała".

Tu skończy, a ów: "Szczęśliwaś, Judyto,
I jam szczęśliwy, kiedy to otrzymam;
Ciebie u króla uczczę znamienito,
Gdy przez cię miasta izraelskie zimam,
Będziesz kontenta. Przydam jeszcze i to,
I obiecuję za pewne, i strzymam,
Że z tobą twemu dam Bogu ofiary
A imię twoje rozgłoszę bez miary".

Zatym jej dano namiot, gdzie mieszkała
Z Abrą, która z nią była, służebnicą,
Skąd przed świtaniem na modły chadzała
I myjała się pod miastem krynicą.
I znowu nazad w obóz się wracała,
Już upewniona oną obietnicą.
Chleb, który miała z sobą, ten jadała
W wieczór, bowiem dni zupełne paszczała.

W czwarty dzień wielką na swych ucztę sprawia
Książąt Holofern i tak Wagaowi
Rzecze: "Niechaj się Judyt nie wymawia
Być mi powolną". Co gdy on jej mówi
(Komornik to był), posłuszną się stawia.
Zaczym ją wiedzie ku Holofernowi,
Który, miłością spłonąwszy, z wielkiego
Ognia jak nigdy pił za wieku swego.

Wieczór nastąpił, rozeszli się owi,
Wagao zamknął Judytę z hetmanem,
Który barziej był podobien pniakowi,
Tak twardo usnął, bez miary pijanym.
Zaczym Judyta służebnicy mówi,
Aby leżała tuż przy progu samym,
A sama stanie w głowach łoża jego
I tak usilnie wzywa Boga swego:

"Utwierdź, o Boże, słabą rękę moję,
A w tę godzinę wyswobódź swych ludzi,
Pomni, o Panie, na świątnicę twoję.
Niech jej pohaniec brzydki nie paskudzi".
Potym weźmie broń jego w rękę swoję,
Dobywszy, męskie serce w sobie budzi,
A zebrawszy w garść głowy jego włosy,
"Niech mi – pry – szczęścia użyczą niebiosy".

I raz, i drugi w krztań ostrym żelazem,
Prawie jak chciała, w po ciemku ugodzi,
Że głowę z łoża podniesie zarazem,
Na ziemię tułów, który we krwi brodzi,
I namiotek z nim wywróciła razem.
Potym zwyczajnie z namiotu wychodzi
Aż za obozy, dawszy schować głowę
Do torby, słudze swej, Holofernowę.

A idąc wałem aż do samej bramy:
"Spuszczaj[cie] mi zwód, woła, bo Bóg z nami,
Który uczynił dziś cud zawołany".
Co żywo zatym bieży z pochodniami.
Tak ją obstąpił lud w koło zebrany,
Aż jej gdzieś wyższe miejsce dali sami,
A ona prosi, aby pomilczeli,
Dziwnej się sprawy Pańskiej dowiedzieli

I pocznie: "Chwalcie Pana nad wszytkimi
W się wierzącymi, chwal go Izraelu,
Bowiem ci dzisia rękami moimi
Dał odnieść tryumf na nieprzyjacielu.
A mnie strzegł między pogany sprośnymi
Mieszającej się, w liczbie grzechów wielu,
Żem ani od nich splugawiona, ani
Nie zgrzeszyłam też i ich pokarmami".

A dobywszy łba z tajstry szkaradnego:
"Ten jest on hardy nazbyt i on śmiały!"
Do zgromadzenia przyzwany onego
Achijor zaraz stał się skamieniały,
Poznawszy głowę hetmana swojego.
"Temu niedawno i sam Bóg był mały",
Rzecze Judyta, która, pełna wdzięku,
Ozeaszowi dała ścierw do ręku,

Który go z góry wytknął na kopijej.
Kiedy świat słońce już oświecić miało,
Wyprawił przy tym na harc z Betulijej,
Czego syryjskie, gdy się dowiedziało
Wojsko, hetmana, który był bez szyjej,
Obudzić się im co najprędzej zdało,
A że był zakaz wchodzić do łożnice,
Gdy hetman swoje miewał założnice.

Trzask zbrój i kołat umyślnie czynili
Koło namiotu zebrani wodzowie,
"Myszy z jam wyszli", tak sobie szydzili.
A gdy się długo hetman nie ozowie,
Wszedł tam Wagoas, bo go przymusili.
Klaśnie rękami tuż przy samej głowie,
A gdy żadnego nie słyszy ruszania,
Chce go zatrząsnąć i obudzić z spania.

Namaca tułów we krwi uwalany,
Zaczym rozedrze na sobie odzienie
I krzyknie tam, gdzie zastęp był zebrany:
"Przebóg! Żydówka jedna nam zelżenie
Dziś uczyniła; od niewieściej rany
Poległ Holofern". A zatym krzyczenie
Wielkie się w on czas między wojskiem stało,
Że im tak nagle hetmana nie stało.

Potym ich rozum odbieżał i sami
Jęli gwałtownie pobierać się w nogi.
A Żydzi do nich jak szerszenie z bani,
Przybywa coraz bojaźliwym trwogi –
Tak właśnie było nam pod Pilawcami –
Aż opuściwszy obozowe progi,
Błędne chwytają do ucieczki drogi,
A Żydzi ścielą okrutnie trup mnogi.

Tak Betulija uwolniona była
I zbogacona skarby syryjskimi.
Lecz i Judyta tak się rozgłosiła,
Iże po wszytkiej głośna była ziemi,
I aż do śmierci w wdowim stanie żyła,
W wielkiej godności między żydowskimi
Narody; sto lat i pięć jej liczono,
Niż ją do grobu męża jej włożono.

Daj też, o Panie, z miłosierdzia twego,
Aby się jaka matrona obrała
A zbawiła nas złego Chmielnickiego.
Kiedy tak męska ręka jest nieśmiała,
Uwolniże nas od tyrana tego,
Aby też nasza ojczyzna zbolała
Już ulgę miała. Jednak jak się tobie
Podoba, z nami tak poczynaj sobie.


1	Stara nowina u całego świata,
Jako szkaradnie dla swego uporu
Upadła Troja wielka i bogata,
Że dotąd miejsca, ani znajdziesz toru.
Tak czas świat niszczy i do ziemię zgniata
Onej jej pompy, onego splendoru.
I napiła się nieszczęśliwa piwa
Po same dziurki swojego warzywa.

Padłeś Pryjamie, aleś wprzód grobowce
Pozabijanych widział swoich dzieci,
Jako ofierze naznaczone owce, 
Jako wół, gdy go siekiera doleci.
Co gorsza miejsca że nie masz wymówce,
Owszem to jeszcze starość twoją szpeci,
Gdy przy złej sprawie stawając uporem,
Zginąłeś razem z domem i ze dworem.

Onoć to jabłko, które Parys gładki
Mimo cnotliwsze Wenerze przysądza.
Dla jabłka Adam rajowe dostatki
Stracił; nieszczęsna tego fruktu żądza!
Nieszczęsna z swymi białogłowa datki,
Często nam psikus, często złość wyrządza.
Jabłka, lecz pełne smrodu, pełne siarki,
Po dziś dzień znaczą sodomskie ogarki.

Bo gdy złość ludzka nabrawszy ze strychy
Doszła, gdzie gniewu bożego ułomki,
Którymi gromi swe anioły z pychy
Wiecznym przykładem na wszystkie potomki,
I tam własnymi otworzył wytrychy,
Skąd ogień nagły z mężami Sodomki,
A jednym słowem z ludźmi, z bydłem, zwierzem,
Pięć królestw osuł popiołem i perzem.

Na tej się kłodzie i przeklętym drzewie
W raju rozbiły tego świata floty,
A jako w morzu, w Stwórcy swego gniewie,
Nieśmiertelności przepadły klejnoty; 
Dopiero teraz (czego dotąd nie wie
Człowiek do siebie) widzi swej sromoty;
Widzi, że nagi i przed Pańskim przyjściem
Zakrywa swoje niedostatki liściem.

Narobiwszy się, zakopawszy ziemię,
Umrzesz, Adamie, i z Ewą pospołu;
Ona z boleścią na świat swoje brzemię
Będzie rodziła, a żeście z popiołu
Wyszli, i wasze w popiół pójdzie plemię.
Wszyscy się co dzień gotujcie do dołu.
Toż ich w baranie przyodziawszy futra,
Każą się z raju prowadzić do jutra. 

A nieszczęśliwy cześnik za te pasty,
Cerastes, który na ogonie wspięty,
Chodził i głupie w błąd wdawał niewiasty,
W garść im on owoc tkając niepoczęty,
Dziś się na brzuchu płaza między chwasty,
I strzeże głowy od człowieczej pięty.
Lecz jakożkolwiek nie stoi za nasze,
Gdy nas jak ptaki połowił do pasze.

1	Jak się kozacy dowiedzieli o zerwanym sejmie1, i wiosna przyszła, co żywo do buntu i wojny. Nuradyn, sułtan opasłszy konie w maju, do województwa bracławskiego ponad Dniestrem wkroczył, pokazując niby do Wołoch miał dążyć, dokąd wyprawiwszy takiego swata, i Tymoszko, syn starszy Chmielnickiego, z kozakami ciągnął2. Hetman polny obóz założył pod Batohem, niedaleko Bohu, którędy Tymoszko trakt kierował; trzeba było onego się strzec, bo na wszystkie niecnoty był rozpasany i Tatarów także obawiać się należało, ponieważ urażeni rozbiciem posłów; ale stary Chmielnicki ubezpieczył hetmana listem, w te słowa pisanym:
"Syn mój Tymoszko, bez woli mojej idzie do Wołoch, jednak nic nie myśli złego Polakom zrobić, bo tam idzie w zaloty, chyba Tatarowie, naród swawolny, onym wierzyć nie trzeba". 
Jedni twierdzili, że szczerze postępuje Chmielnicki, drudzy radzili strzec się tej zdrady, iż syna nie mogąc wymówić od inkursyi gwałtownej do Wołoch, siebie wcześnie ekskuzuje. Jakożkolwiek nie było przezorności w naszych, która jest siostra prowidencyi, bo w wojsku nie służy to słowo: nie spodziewałem się. Zawsze żołnierzowi ostrożność nie zawadzi: przeczuwszy to, należało hetmanowi umknąć się ze ślaku, wojsko zza Dniepra i zewsząd do gromady zaciągnąć, co i pułkownicy radzili, i hetman na tem był przestał; lecz potem raz tak, drugi raz inaczej myślał, już pono na zgubę mu szło, że się nie złączył z ludźmi.
Zaczem Nuradyn napadłszy, wiele koni na paszy zagarnął, potem impetem wleciał na wojsko; lecz widząc naszych w szykach, wstrzymał się, i starzy żołnierze powiedzieli, iż orda otarłszy się, pójdzie precz, a wzięci w niewolą Tatarowie, czynili relacyją, że ominąwszy Batoh Tymoszko, prosto poszedł do Wołoch. Gdy się tedy zaczynała bitwa, choć nie rychło udali się do rady nasi, hetman od pułkowników zaciągnął porady; między którymi Przyjemski rzekł: "Dobrze, co chwalebniejszego radzić, a czynić co potrzebniejszego, jako i nam, gdy nie ma czasu, to czyńmy, co musimy, bo w tym teraz stopniu fortuny jesteśmy, iż każdyby lepszej życzył. Już nie ma czasu narzekać na fortunę i radę ganić, jeżeli Bóg chce nam dać życie i całość, a odwaga wiktoryją. Ja w młodości przywykłem czynić, mówić wiele nie umiem, słowa nie odpędzą od karku szabli tatarskiej, a w niebezpieczeństwie perorować, szalonego jest. Dwa sposoby znajduję, albo chce nas nieprzyjaciel oblec, jak pod Zbarażem, albo natarłszy raz i drugi raz na nas, odejdzie precz. Daj Boże, żeby ta nawałność była tylko mimochodem, i ten w amorach utopiony młodzian, spieszył się co prędzej z amorami do Wołoch; lecz mi się widzi, że ta nawałność nie momentem skończy się, nie pierwej nieprzyjaciel stad odejdzie, aż Tatarowie nasycą się łupem, a rebelia kozacka krwią naszą zafarbuje weselne gody. Jeżeli zabawią się tu, nad nami niefortunny skutek wisi; oprócz zguby koni, które życie nasze dźwigają, siedzieć będziem jak wilki w jamie póty, póki albo nikczemnie nie poddamy się, albo jeden przy drugim niepowetowaną śmiercią nie poginiemy. Zatem hetmanie z jazdą umkniej się, i tę młódź ojczyźnie w przyszłe czasy uprowadź; piechoty, z któremi ja zostanę w okopach, zamkniejmy się, impet nieprzyjacielski utrzymując, byle amunicyi i prowiantów stawało; lecz odszedłszy co prędzej zbierz wojsko, strasznym będziesz nieprzyjacielowi, nie opuścisz wojska, ale część zostawisz, i wkrótce możesz przybyć. W niebytności twojej my cię w pamięci i myśli chować będziemy, skądinąd szkodząc nieprzyjacielowi, którego oszukiwać i rozdwajać, pierwsza wojenna sztuka. Ja spróbuję co cnota polska, a co szaleństwo nieprzyjacielskie umieją; za Bożą pomocą obiecuję w okopach dwa miesiące bronić się dokładnie, jeżeli dłużej wytrzymać nie będę mógł, tu chwalebnie polegnę, a ty żyjąc, sądzić będziesz, czy dotrzymałem obietnicy i czy cnoty, czyli mnie fortuny nie dostawało". Wszyscy chwalili zdanie Przyjemskiego, który w różnych bataliach i fortecach wyćwiczony był w inszych krajach, był pod Bryzakiem w oblężeniu, we francuskiem, także i w szwedzkiem wojsku za pułkownika służył; lecz hetman na nieszczęście swoje i drugich uparł się. Żołnierze dotychczas posłuszni, narzekali na hetmana w głos, chorąży jego husarskiej chorągwi, gdy chorągiew podniósł, koń pod nim obalił się i chorągiew na ziemię rozesłała się: pierwszy zły znak. Zatrąbiono do boju, wychodzi szykami w pole wojsko; nie wątpił hetman, iż tabory i okopy tył mu zasłonią, a on wygra z Tatarami batalią, inaczej, gdyby ordę przepuścił, nie zniósłszy onych, nieśmiertelną by ohydę w wojsku otrzymał, z urąganiem się dzikich pogan. 6000 jazdy, 3000 piechoty było polskiego wojska, chociaż znużone chorągwie, ledwie trzecia część komputu, jedni dla zasług na deputacyi, a drudzy w domu zgubionej fortuny pilnowali, trzeci nie pilnowali chorągwi, nie mając zapłaty, rzadkie chorągwie czeladzią tylko nadstawiały się i bazarnikami. Okop przestronny bardzo zrobili, tak dla swego wojska tu będącego, jako i z Ukrainy przychodzącego, tudzież dla kozaków od Humania przez Chmielnickicgo przyjść obiecanych; same obszerne okopy zaszkodziły, które zmniejszyć nie było czasu, gdyż orda nad karkiem wisiała; zaczem musieli się z ordą spotkać: Marek Sobieski, starosta krasnostawski i Odrzywolski, kasztelan czernichowski, impet tatarski z dywizyjami swemi odpędzili, lecz Tatarowie zrobiwszy fintę, uchodzić poczęli; Kalinowski nie kazał daleko zapędzać się za Tatarami, lepiej wniść do okopów, skąd z armat Tatarów razić będzie można; ale Tatarowie obiegłszy okopy, na których z armat strzelano, opodal stanęli, żeby onych z armat nie rażono.
Tymczasem z kozakami Tymoszko w tył okopów zaszedł i z wielkim impetem atakował, iż od armatniego prochu świata widać nie było; bronił się należycie z piechotą Przyjemski, odważnie potencyją swoją kozaków od okopów odpędził; hetman nie wiedział, co za tumult w tyle okopów, aliści Wincenty Zieliński, rotmistrz, przypada do hetmana, prosząc o sukurs. Co tylko miał ordynować, aż tu jak na zmowie Tatarzy na jazdę uderzyli, w obozie zaś siana i słomy przygotowane wielkie styrty przez zdradę zapalone, zatem i szałasze żołnierskie zajęły się. Tu od ordy i kozaków ustawny nieprzyjacielski impet, w obozie ciężki pożar, przytem dym zakrył prospekt, gdzie się co dzieje, nie wiedział hetman, której stronie sukursować, mężnie jednak i odważnie stawał, srodze zraniony.
Co widząc Marek Sobieski, wziął komendę i wstrzymał nieprzyjacielską furyją, a lubo zwyciężyć nieprzyjaciela było niepodobno, jednak nieustraszony rezolutnie stawał, aż póki go przed bramą okopów Odrzywolskiego z wielu godnych pułkowników, nieprzyjaciel trupem nie położył. Jeszcze nasi nie desperowaliby o obronie, gdyby mogli do okopów rejterować się, bo nagłym pożarem we środku okopów piechoty utrapione, wałów bronić nie wystarczyły, a kozacy obces na wały włażąc, Polakom do okopów wniść nie dopuszczali.
Był między kozakami Złotareńko, główny Polaków nieprzyjaciel, dla czego Chmielnicki onego nad drugich pułkowników estymował. Ten, gdy obaczył w okopach ogień, zachęcał kozaków wszystkiemi sposobami, aby leźli na wały, mówiąc: "Dajcie pokój strzelaniu, nie mordujcie się, rąbiąc Polaków, gołemi rękoma onych weźmiem, wpędziwszy onych w ogień, przyduszą się sami. Pomścić się krzywdy swej beresteckiej starajcie się, okrążywszy onych w swoim ogniu, tyranów spalić, napędzicie w ichże własnym okopie, jako w więzieniu zamkniętych oblężecie".
Widząc hetman ostatnią zgubę, dwa razy raniony, skoczył na nieprzyjaciela, nie dając się żywcem wziaść, rozsiekany został. Mężny i nieustraszonego serca, był rycerz surowy w komendzie, ale w swem zdaniu uporczywie kochający się, do pomsty chciwy, nie zważał, jak przyszłym zabieżeć rzeczom; kozacy onego za nieubłaganego mieli, trzeba było postrach łaskawością pokrywać. Tąż śmiercią Marek Sobieski, starosta krasnostawski, wspaniały kawaler, w wojennych akcyjach wypolerowany, na placu poległ. Samuel Kalinowski, oboźny koronny, syn hetmana polnego, zaufał szybkiemu koniowi, umknąwszy z rąk nieprzyjacielskich, błądząc po lasach, od zajuszonego chłopstwa zabity, drudzy rozumieli, że od ordy wzięty. Zygmunt Przyjemski, pisarz polny, generał artyleryi koronnej, rozsiekany został. Krzysztof Grodzicki, pułkownik piechoty niemieckiej, dziwnym sposobem ocalał, w niewolą tatarską dostawszy się. Porucznicy: Górka, Kossakowski, Niepokojczycki, Bałaban, którego Tatarzyn poznawszy, iż pod Korsuniem wzięty, nie zapłacił mu okupu umówionego, zabił go na tym samem miejscu. Szczęśliwszy Korycki, pułkownik ostrogskich ordynatów, iż dostał się Chamambet Murzy, swemu krewnemu. Jerzy Czerny, herbu Nowina, w wojsku hiszpańskiem służacy czas niemały, do ojczyzny powróciwszy, był przy znajomym swym, generale Przyjemskim, pod Batohem przypatrując się wojnie polskiej, położył życie swoje dla ojczyzny w tejże potrzebie.
Tatarowie otrzymawszy wiktoryją, tryumfowali nazbyt i cieszyli się, kazawszy uciąć głowę hetmana Kalinowskiego. Nuradyn, sułtan, na dzidzie utkniętą przed sobą woził, mówiąc: "nie dopłacił mi jeszcze okupu."
Przegrana bitwa pod Batowem na wielką hardość kozaków wsadziła. Złotareńko tryumfując, powiedział: "zdechły pies nie kąsa". Zaczem nie kontentujac się w potrzebie pobitymi Polakami, wespół z drugim pułkownikiem kozackim Wysoczany nazwanym, namówili Nuradyna, sułtana, aby wziętych w niewolą Polaków wszystkich wycinać kazał. Zajadła pomsta stąd poszła, iż powróciwszy z niewoli tatarskiej Kalinowski, żwawie Ukrainę od kozaków odwojować starał się, dla tego chcąc się ubezpieczyć instygowali, aby wszystkich Polaków wycinała orda, jakoby tak wiele w Polsce było rycerstwa. Lecz tego, okrucieństwa stary Chmielnicki był autorem, który trzy mile odeszłego od siebie Tymoszka z kozakami dogoniwszy, nauczał, jak miał zwyciężywszy Polaków, sobie z nimi postępować. Nie chciał długo Nuradyn pozwolić na toż okrucieństwo, nie tak z kompasyi nad Polakami, jako żałując okupu, który mu zginie przez wycięcie więźniów, ale kozacy obowiązali się za każdą głowę podług szacunku zapłacić, byle tylko kazał Nuradyn powycinać Polaków. Zgodziwszy się na cenę od każdego Polaka, wyprowadzono na majdan, a jak bydlęta lub baranów rzeźnik, ścinano więźniów, sama orda żałowała, mówiąc: "że nam zdobycz ginie". Kapłam i Chamambet, murzowie, kazali się wstrzymać Tatarom ścinającym Polaków, Nuradynowi perswadowali, żeby tej ohydy i okrucieństwa tatarskiemu i swemu imieniowi nie czynił. Wstrzymał się trochę, aż kozacy i tych murzów przekupili, wysadzili hordę nohajską, tłum hultajski na wycięcie więźniów polskich; jednych ścinali, drugich na śmierć kłuli, a gdy więźniowie konając wołali: "Jezus!", przestraszyli Tatarów, a zatem po gardłach siekali, żeby imienia Jezus zbawiennego nie wspominali; 5000 znaczniejszych, jako i czeladzi, wycięto natenczas, piechoty z oficerami broniąc się, na placu położone trupem. Jeżdżąc na koniach, instygowali pułkownicy kozaccy, aby nie folgowali Tatarowie już konającym Polakom, urągając się potem, 3 dni szukali między Tatarami, jeśli którego nie utaili Polaka miłosierniejsi poganie; niektórych przechowali, jednych po tatarsku ustroiwszy, drugich po białogłowsku, między którymi Krzysztof Grodzicki, pułkownik piechoty niemieckiej, że mu twarz proch od armaty zapałem wyskoczywszy, okurzył, nie poznany ocalał i potem generałem artyleryi koronnej był. Maciej Kadzidłowski, rodem z Kujaw, towarzysz Myszkowskiego chorągwi, leżał związany między drugimi więźniami, a widząc okrucieństwo nad kolegami, rozerwawszy więzy, wyrwał szablę Tatarowi i odpędził kilku od ścięcia, na ostatek okrążony od ordy, został rozsiekany. Męczennicy za ojczyznę nieśmiertelnej sławy godni, pewno w niebie zbawienia dusznego otrzymali koronę! O tej batohowskiej akcyi relacyją pewną Jan Szaniawski od ordy przechowany, czynił napotem, wyszedłszy z niewoli i reformatem został.
W Ładyżynie, mieście książąt Wiśniowieckich, nad rzeką Bohem w jaskini odgłos wydawał, czy pokutujący za grzechy człek, czyli też szatan głos ludzki zmyślający, albo i sam się człowiekiem być mienił i Spazowskim przezwał się, różnymi językami, jak spytany, odpowiadał. Tam żołnierze nasi z ciekawości do tej jaskini przystąpiwszy, z onym rozmawiali, który im odpowiedział słowy:
"Idźcie co prędzej powiedzieć hetmanowi, aby się z tego kraju umknął, albo też miał się na ostrożności, bo przychodzi szalony pijak, który mu brodę chce ogolić, obawiać się trzeba, żeby ta brzytew, ostra bardzo, głowy razem z brodą nie urwała".
Natenczas śmieli się z tej powieści, a jak się sprawdziło, nierychło dali wiarę. O temże czyni Kochowski relacyją; ja sam rozmawiałem i na uszy swoje z jaskini głos słyszałem, oznajmujący w Warszawie o sejmie, jak się skończył; czyniący relacyją, że żołnierz zbytkuje na stanowiskach, dzwony od cerkwi zbiera, Chmielnicki z carem moskiewskim się zligował, i inne sekreta wyjawiający, pułkownika regimentu w Ładzynie stojącego, Francuza, po fraucusku napominał, iżby należytą miał ostrożność.
Z komet i zaćmienia, różni astrologowie, różne czynili koniektury; opisując wojny kraju, zniszczenie, głód, powietrze, drogość zboża, panowanie ogniów, burze wielkie i powodzie, jednem słowem wyrazili: dopóki wąż węża nie połknie, nie będzie smokiem. [...]
Po tej nieszczęśliwej przegranej bitwie batohowskiej, nastąpiło powietrze po całej Polszce i na Ukrainę przeniosło się, skądże orda po wygranej bez jasyru wyszła z granic polskich, i obawiała się do Krymu zanieść powietrze; widzieć było po miastach, miasteczkach i wsiach, jako snopki walące się trupy ludzkie, po lasach i puszczach tułali się, a zwierzęta z lasów i jaskiń do miast, miasteczek i wsiów na żer trupów ludzkich się rzuciły; nie było komu trupów chować, bo nie tylko zarażali się od dotknienia, ale sam wiatr ludzi zabijał.

1	O, jak szczęśliwy człowiek pełen Fortuny,
Od kłopotów oddalony.
Ojczysty spłacheć swymi wołmi sprawuje,
Jak się z dawna zachowuje.
Nie strwożą wyderkaufy go nie oddane
Ani lichwy zatrzymane.
Nie smuci się, choć kędyś twierdzą o wojnie,
Że na morzu niespokojnie.
Nie trzeba mu jurystów kupnej wymowy,
Nie bywa w izbie sądowéj;
Z południa skrzepłej juchy nie oczekuje,
Przed pokojem nie wartuje,
Beśpieczniej głowę wesprze w ojczystym domie,
By też czasem i na słomie.
Ale w zawartych sadów rodnej przestrzeni
Latorośli z pniakiem żeni,
Łamie z gałęzia wilki suche, nieżywą
Miejsce napuszcza oliwą.
Lub na co gospodyni patrzy więc rada,
Różnobarwnych owiec stada
Pędzą, z czego mieć dosyć może zwierzyny,
A na handel postrzyżyny.
Lubo w pasiekach zbiera obfite miody,
Które wbija w beczki, w kłody.
Miło mu, gdy swą ręką frukt zrywa z onej
Gruszki, ręką swą wszczepionej
I pośle ją w podarku pięknej Filidzie
Lub się dla kapłana zéjdzie.
Chceli też dla zabawki sieść z przyjacioły,
Lipa daje cień wesoły,
Blisko w rzece szumiące wody bełkocą,
Ptaszęta w lessie szczebiocą,
Pryskają akwedukty w bliskiej cysternie,
Co przywodzi sen niezmiernie.
A kiedy zimny Jowisz mrozów poruszy,
A ziemię śniegiem przypruszy,
Snadno z charty wytropi zabójcę wilka
Lub hodyńca, lub sarn kilka.
Jeśli tez chce z legawcem, aż połów łatwy
Przy ćwiku na kuropatwy.
Przepadł zając, wyginą rodzaje ptasze
Przez takie obłowy nasze.
Niech kogo tęgi afekt piecze do Kasi,
Zabawka ta miłość zgasi.
A jeśli żona dobra, żona poczciwa,
Staraniem spólnym przybywa;
Jako owo Mazurka, ma miła duszka,
Nie piżmowana Francuzka,
Z suchych drew każe prędko nakładać ognie,
By się mąż rozgrzał dogodnie,
Każe w skok do piwnice przynieść madzaru
Lub brzezińskiego nektaru,
Smaży, piecze nabyte w domu dostatki,
Nie posyłając do jatki.
Już nie chcę wtenczas gryfów ani potazi,
Co mię nie karmi, lecz kazi:
Niechaj ambrą bażanty dzieją do szczątka,
Nie mego pokarm żołądka.
Przemożnych pasztet mistrzów aż od Sekwany
Niech rozdadzą między panny;
Dobry kapłon przed Gody, a w mięsopusty
Schab karmnego wieprza tłusty,
Nie odrzucę wołowej górniej pieczeni
Lub i skopowej w jesieni,
Lub z sałatą cielęcia, lub na powtórki
Po sałacie i ogórki.
A wtem, gdy się hoduję zwierzyną oną,
Widzę, z pola bierki żoną.
Idzie wołów robotnych szereg dość długi,
Zwywracawszy na wspak pługi.
Czeladź siadszy przy ogniu, tam na nalepie
Oracz poganiaczkę klepie,
A ile czas pozwoli nocnej usiadki,
Zadawają sobie gadki.
Które wiejskie słyszący lichwiarz pożytki
Stara się z swej chuci wszytki,
Jako by zgromadziwszy lichwy na stole,
Dał gdzie na wieś na Trzy Króle.

1	Tam, gdzie kozacką wspienione posoką
Wody się Styru błotnistego wloką,
A buntowniczym trupom w lgniącym bagnie
            Grób się stał na dnie,

Ku wschodowi się obracając w lewo,
Piękny pagórek cyprysowe drzewo
Gęste osiadło. Tam gdy Febus skłoni,
            Tak w cytrę dzwoni:

Też to są pola? Też to Filippiki,
Gdzie niezliczone z obudwu stron szyki
Jednegoż gniazda, stanąwszy orężnie,
            Zwarli się mężnie?

Znać ku Austrowi buntownicze ślady,
Gdzie jak szarańca opadł gmin szkarady,
Tu się przy górze za przymusem skorem
            Okrył taborem.

Sam pod buńczuki Tatarzy majaczą,
Zielone chana ich chorągwie znaczą,
A tego zwycięstw rozdyma nadzieja,
            Isłan Giereja.

Poniżej polskie bielą się namioty,
Przed nimi stoją liczne w szyku roty,
Proporce z wiatrem wolniuchnym igrają,
            Konie tupają.

Cokolwiek oblał Euksyn starożytny
Narodów, aż po ocean błękitny,
Od gór Karpackich, aże do krainy
            Leśnej Hercyny,

Tych w polerownej król Kazimierz zbroi,
Aż gdzie w najdalszym rogu hufiec stoi,
Objeżdża, wiadom Marsowej praktyki,
            Sporządza szyki.

Cichuchno wszędzie. Tak niżli pieśń znaczną
Różnymi głosy muzykowie zaczną,
Kapelmistrz kinie, śpiewanie ustaje,
            Jak pauzę daje.

Ale jak głośne trąby się ozową,
Pieśń zaczynając okropną Marsową,
W lot do zgubnego zbiegają się z bliska
            Pułki igrzyska.

Lecą chorągwie, jako kiedy śniegi
Ze dwóch gór czynią topniejąc zabiegi,
Skąd woda bystrsza, ta wypiera drugą
            Mocniejszą strugą.

Potocki środkiem ważnym idzie krokiem,
Prawym przywodzi Kalinowski bokiem,
A za swych wodzów skutecznym przykładem
            Młódź idzie śladem.

Sam z Koniecpolskim Zamojski podczaszy,
Dwaj Tyndaridae Sarmacyjej naszéj,
I Lanckoroński z młodym Ostrorogiem
            Kozakom srogiem.

Pułk Ostrogskiego od nich okryt całkiem,
Tu z Lubomierskim Tyszkiewic marszałkiem,
Z nimi Sczawiński i Potocki stary
            Pędzą Tatary.

Z Sendomirzany margrabia dowodzi,
Z pułki Sobiescy kwarcianymi młodzi,
Od Warszyckiego niejeden i Tarła
            Pozbędzie garła.

Ale nad wszytkich waleczny Hieremi
Kładzie, jak snopy we żniwa po ziemi;
Piorun wojenny, kogoli zasięże,
            Bez głowy lęże.

Tak bywa z zimy, gdy przeciwne wiatry
Drzewem odziane rozdymają Tatry,
Łoskot okropny drzewo waląc czynią
            W bliską jaskinią.

Tak właśnie i tam grzmot dział i szczęk broni,
Wołanie mężów, poryzanie koni,
Jęczenie rannych, odgłossy muzyki,
            Zwycięzców krzyki.

Straśliwy widok czyni ta potrzeba!
Nie widać światła rumianego Feba,
Mrok wszędzie ciemny, dymna z strzelby wrzawa,
            Z ziemie kurzawa.

Lecą na pował zabici szkaradnie,
Nie jeden z konia mężny rycerz spadnie:
Już Ossoliński z Lanckorońskim legli
            Mężowie biegli

Już Kazanowski, człowiek z przodków wzięty
W naczelnych pułkach bój wszczynając, ścięty.
Już i Stadnicki, najeźnik surowy,
            Został bez głowy.

Ale nie darmo krew się leje droga,
W Kozakach klęska nagradza ją sroga;
Bierze sowite z zabitych dusz dani
            Erebu pani.

Pierzchliwa orda w końskie dufna nogi
Szczerze ucieka, nie pytając drogi,
Nie myśli zwykłym w takowej robocie
            Już o odwrocie.

W taborze Kozak myśli-ć o tej Hydrze,
Której-ć Mulcyber żaden już nie wydrze,
Polaku! Stołbej gadziny ostatki
            Wpadły-ć do łapki.

Wtem, gdy do szturmu polska młódź iść miała,
Apollinowi strona się zerwała,
Którą gdy wiąże, a tymczasem wściekli
            Chłopi uciekli.

1	Nie z marmuru w mauzolu,
Nie w ceglanym grobie,
Ale w otwartym polu
Odpoczywasz sobie,
O mężny, o serdeczny,
Z wojskiem twym, hetmanie,
Pamiątki godny wiecznéj,
Poko Polski stanie.
Pułki kozackie idą
Przeciwko przymierzu,
Ustąpić masz ohydą,
Waleczny żołnierzu!
Wali się orda często
Wyjąc: hałła! w huku,
Strzały swe puszcza gęsto
Z napiętego łuku.
Niestraszna śmierć jonaku,
Nie boi się rany,
Droższa sława Polaku,
Niż żywot kochany.
Więc wiedząc, o co idzie,
Zwątpiwszy w zwycięstwie,
Byliście Leonidzie
Porównani w męstwie.
Przemogła wielkość cnotę,
Zbite polskie ufce
I na wieczną sromotę
Na tej legły kupce.
Aleć droga sromota
I czyn to waleczny,
Nie szacując żywota,
Los znieść szczęścia wsteczny.
Więc, duchy świątobliwe,
Spoczywajcie w Bogu,
Których ordy złośliwe
Zniosły na Batogu.
Waszej tej wiecznietrwałéj
Cnocie za zarobek
Ręce nasze sypały
Ten z darnią nagrobek.

1	Łoże łabędzim wysypane puchem
     Miękkimi rozkosz wyścieła naspami,
Głowa w nich tonie jako w morzu suchem,
     Skubanych gęsi zgrążona wałami, 
Tu sen w głębokim tchnie w pierzynach duchem,
     I wczas pełnymi wypiewa piersiami, 
Oczy zielona jedwabnica cieni,
     By w nie nie wstrzelił Febus swych promieni.

1	Na bawełnianych stróże nogach chodzą, 
     Co przystępują blisko do łożnice. 
Drzwi na zawiasach ostrożnie uwodzą,
     Każdemu kłódka ciche zwiera lice;
Co się odecknie, to wachlarzem chłodzą,
     Portyjerami ciemniąc okiennice, 
Jeszcze tu słońce swych blasków nie siało,
     Choćby trojakim ogniem zagorzało.

1	Kłopot i głowy łamiące starania,
     Niewczasy, myśli, frasunek, choroby,
Tęsknice serca, trudności niespania, 
     Płacz i lamenty, przestrachy i co by 
Było przyczyną do wczasu przerwania,
     W łańcuchach jęczy za progiem, a doby 
Pomyślne chodzą w patynkach jerchowych,
     By nie wzruszyły pierwiastków cukrowych.

1	Po gabinecie w kryształowej rynie
     Do smaczniejszego snu przysposobienia
Wszystkim źródło wdzięcznomruczne płynie,
     Dyjamentowe dno miasto kamienia, 
Tu morskie sobie pływając boginie 
     Skrytym kanałem uchodzą do cienia, 
Po brzegach matki swe rozwiły włosy,
     Zefir im głaszcze kędzierzawe czosy.

1	Z gniazdek swych wdzięczne fruktują kanary;
     W belwederowym przelatując gaju 
Synogarlica swej żałując pary,
     W którym się tuła odłączonym kraju,
Żałośnie stęka; nie głos, lecz nektary
     Wywodzi słowik. Jeśli szukasz raju, 
Tu go zawarła natura w szczupłości,
     K woli rozkosznej śpiących lubieżności.

1	Bogini ślepa, pani nieszczerości,
     Piękny nieistnej konterfekt odmiany, 
Obraz niestatku, morzenie jedności,
     Wiatr lekkiej prawdy, muł klecony z piany,
Mistrzyni kłamstwa, wizerunk płochości,
     Skopuł po wierzchu zdradziecko oblany, 
Fortuna, której kołem się obraca,
     Co pod miesiącem bogów trwoży, praca.

1	Przed nią książęta do nóg czołem biją,
     Złote rzucają noszenia cesarze, 
Królom się wieńce po skroniach nie wiją,
     Ni dyjamenty na głowach w pożarze 
Bogatym sieją. Ona patrzy, czyją
     Ma być - w lamowej rozpiera czamarze
Po krześle boki, świat ma pod trzewikiem,
     A drugim depce Wulturna z Afrykiem.


1	Jednym hetmańskie rozdaje buławy,
     Żeby na placu, mężne, duszy lali, 
A nieśmiertelnej krwią szukając sławy,
     Zielonym traktem po laurach stąpali. 
I Herkulesa ustąpią im chwały,
     Których zamachem giganci padali. 
Drugim to jabłka, to sceptra daruje,
     Na obie ręce honorem szafuje.

1	Na porfirowym kanar stoi stole,
     Dwójrożne świętych prymasów zaszczyty
I w purpurowym króle ojców kole
     Lsną kapelusze; z nich jedwabne kity
W karmazynowy węzeł płyną w czole;
     Laski, pieczęci, mitry, krzesła i ty, 
Co światem rządzisz, berłowa godności,
     Teraz powoli chodzisz w szczęśliwości.

1	Widzieć tu wielkich Julijuszów razy,
     Jako cesarski paludament broczą, 
Widzieć Sejanów żałosne obrazy,
     A one w umbrach śmiertelnych się mroczą.
I ty, co- ć rzymski konsulat siedm razy
     Fata do ręki nie chcącemu tłoczą, 
Tu, Maryjuszu, krwią poisz topory,
     Liże ich swymi Erynnis ozory.

1	Nie wojny, nie mogiły ani ilijackie
     Śpiewać myślę pożary, nie dumy sarmackie
Ani świeckiej miłości tykać się płomienia
     Nieczystym piórem będę albo jej imienia. 
I choćby co niedbali opuścili wieszcze,
     Ja przydawać nie myślę i zamażę jeszcze. 
Nie śmiej mi więcej, Muzo, świeckim rymem ucha
     Nadymać, nie kuś pióra, bo cię nie usłucha!
Wymyślone boginie i wszeteczne bogi,
     Precz z myśli wam przeciwnej, uciekajcie w nogi!
Na kołek, lutni świecka, do kąta, fujary,
     Więcej na was nie spojrzę nawet i przez spary.
Zbawiciel mój Apollo, krzyż mój Parnas będzie
     I Cedron za Helikon słodki wyznam wszędzie. 
Ciernie wolę niż laury, nie żal dla korony
     Niebieskiej na czas z głowy zdjąć wieniec zielony,
W słup i w gwoździe, i włócznią odmienię Kameny
     I Muzy w trzy Maryje. Miłość Magdaleny 
Zaloty moje będą, ani całowania
     Przepomnię, ale tego, co dla poimania 
Pana Judasz wściekłymi odprawował usty,
     To będą me amory, to me wieszcze gusty. 
Ty, Panie, coś na krzyżu raczył dokazować
     Tej miłości, którą ja tu śmiem opisować, 
Przebacz ustom niegodnym, dodaj myślom weny,
     Aby skruchą te postne zalecały treny. 
Wynieś serce, Pegazie, i ty, Helikonie,
     Przemień we łzy strumienie, niechaj w nich myśl tonie, 
Wiem, że-ć z mych słów, Panie, chwały nie przybędzie,
     Bo usta nie są godne; spraw, niech pióro będzie.

1	Synem Cię marnotrawnym miłość uczyniła,
     O szczodry Zbawicielu! Ta cię obnażyła 
Z purpury i dla tej się samej nagim stałeś.
     Krew, ciało, siebie, żywot i wszystko rozdałeś.
Aza jeszcze nie dosyć? I Matkę uczniowi,
     I ducha dałeś Ojcu, i niebo łotrowi.


1	Wielkiej miłości i nieogarnionej 
Tryumf, czy piekła łupy, czy mogiły 
Zawisnej śmierci, czy niebieskiej siły 
Są cudem męki, co zniósł Bóg wcielony?

Moc, myśl, żal, strach, pot, krew, sen zwyciężony, 
Zdrada, powrozy, łzy, sąd i niemiły
Twarzy policzek, i rózgi, co biły, 
Słup, cierń, krzyż, gwóźdź, żółć i bok otworzony

Są to dobroci dary, a nie męki, 
Nie dary, ale łaski źrzódła żywe, 
Nie źrzódła, ale boskie cuda ręki,

Tej ręki, co nam zbawienie szczęśliwe 
Z swych ran wylała, za które niech dzięki 
Oddaje-ć serce, o dobro prawdziwe!

1		
Tu w tym grobie on wielki z dzieł swych Jan spoczywa.
     Król, szlachcic, żołnierz, Lechów ozdoba prawdziwa, 
Pod którym wtóry pokój wolność wielką miała
     Wolą, chyba nie wolna, tam gdzie ginąć chciała.
On z tureckich, tatarskich trupów słał mogiły,
     Co pewnie nie każdemu nieba pozwoliły.
Cnota mu laury wiła, dał Wiedeń odbity
     Zbawiciela, zwycięzcy tytuł znamienity. 
Wielka spocznijże, ręko, dość masz i ratunkiem
     Cesarza, i prawice boskiej wizerunkiem. 
Wieki więcej napiszą, iż snadno nam dadzą
     Monarchę - rzadko męża z tą sławą i władzą.

1	Jest czas wszystkiego, wszystko czas obraca,
     Czas ci każdą rzecz na przemiany wraca. 
Jest czas, kiedy się nędzny człowiek rodzi,
     Jest i czas, kiedy z kolebki w grób wchodzi, 
Czas jest szczepienia, jest - co drzewa sadzi,
     Jest inszy, co zaś wyrywać je radzi. 
Czas jest żelaza dany - na zabicie,
     Jest i co leczy, i co wraca życie. 
Jest czas, kiedy się rado wszystko psuje,
     Czas jest, kiedy się najlepiej buduje. 
Jest czas do płaczu, czas jest i do śmiania,
     Czas na frasunek i do tańcowania. 
Jest czas zbierania kamieni na ziemi,
     Czas rozrzucania i ciskania niemi. 
Czas uciech ciała - i czas zaniechania,
     Jest czas gubienia i czas zaniedbania, 
Czas pilnowania - i czas porzucenia,
     Czas jest zszywania i czas rozerznienia. 
Czas milczeć każe - i czas do wymowy 
     Pobudza język łagodnymi słowy. 
Jest czas, co serca do zgody prowadzi,
     Czas jest, co się weń gniewać nie zawadzi,
Czas, co chce wojny, i czas, co bez boju
     Wiedzie spokojne myśli do pokoju. 
Cóż stąd ma człowiek, co by pracy jego
     Przyniosło korzyść z czasu tak różnego? 
Widziałem tylko próżne utrapienie
     Synów człowieczych - a czasu trawienie. 
Wszystko Bóg dobrze wedle czasu sprawił,
     A świat daremnym swarom ich zostawił, 
Aby nikt nie znał końca ni porządku
     Rzeczy, które Bóg sporządził z początku.
Doznałem, że ten wiedzie dni szczęśliwie,
     Który wesoło żyje i cnotliwie, 
Bo każdy, co je i wesoło pije,
     A z pracy swojej dobrego zażyje, 
Ten szczęśliwością żyjących przechodzi.
     To dar, mym zdaniem, co z nieba pochodzi. 
To wiem, że wszystkie dzieła boskiej ręki
     Nigdy nie zginą i trwają na wieki 
I więcej człowiek przydać im nie może
     Ani ich ludzka ręka nie przemoże, 
Ani im ujmie, co niebieska dała.
     A to Bóg sprawił, aby Go się bała 
Wszelka część świata; to zaś, co stworzone
     Bóg dał, to będzie trwało niewzruszone;
A to, co ma być, już było przed nami,
     I Bóg przywraca, co przeszło wiekami. 
Widziałem, kędy sądy sprawiedliwe
     Były - niezbożność i zdrady złośliwe.
I rzekłem w sercu: Tak sprawiedliwego
     Sądzić Bóg będzie, jak i niezbożnego;
Wtenczas na placu wszystko jawno będzie,
     Kiedy na straszne sądy Bóg zasiędzie. 
Rzekłem w mym sercu: Jako Bóg próbuje
     Ludzi i jako równych pokazuje 
Niemym zwierzętom, kiedy śmierć zawzięta
     Jednako bierze ludzi i bydlęta. 
Człowiek umiera, zwierzę umierają,
     Oba z jednego dech powietrza mają, 
Równym tchem żyją; od swego poczęcia
     Nic więcej nie ma człowiek od bydlęcia. 
Wszelkiej marności stworzenie podlega
     I do jednego kresu wszystko zbiega. 
Wszystko z mizernej ziemie ulepione,
     Z ziemi się wraca - w ziemię obrócone. 
Kto wie, czy li duch Adamowych synów
     Pójdzie do góry szukać cherubinów, 
A dusze bydląt, skoro pozdychają,
     Jeżeli kędy - to na dół spadają.
Ja się nie badam, bo mi nic do tego.
     Tegom doświadczył, iże nic lepszego, 
Jak rozpędziwszy myśli frasobliwe
     Kończyć wesoło życia dni szczęśliwe, 
A umysł w radość i cnotę obfity
     Cieszyć korzyścią ręki pracowitćj 
To grunt, bo z tego nic nam nie przybędzie
     Badać się o tym, co li po nas będzie.

1	Rozgniewał się raz pies na pana swego,
Że mu coś włodarz uczynił przykrego.
A chadzał on pies przed drugiemi psami
W pole z pasterzmi, strzegąc nad owcami. 
Gdy tak niesmakiem był jakoś zdraźniony,
Wziął wściekły umysł przed się pies szalony,
Mówiąc, że: "Cierpię od sług i włodarza,
Najdę ja sposób skarać gospodarza. 
Uczynię z wilkiem wieczne pobratanie,
A pewnie w krzywdzie dosyć mi się zstanie". 
I szukał wilka, aż nalazł głodnego,
Porwie się zaraz wilk chyżo do niego. 
A pies mu rzecze: "Postój, panie bracie,
Już ja gotuję dobry bankiet na cię. 
Tylko się z sobą wiernie pobratajmy,
A w jedno z sobą do gardła trzymajmy. 
Jednegośmy są oba pokolenia,
Darmośmy z sobą mieli rozróżnienia.
Ma gospodarz mój owce kilkorakie,
Białe, pstre, czarne, a psy lada jakie;
Co lepszych, tom ja, bracie panie wilku,
Odwabił z sobą, już na stronę kilku. 
Będziesz miał taki byt na owcach jego,
Żeś z urodzenia nie zażył lepszego. 
To tylko sobie wymawiam u ciebie,
Chciej mię też tuczyć tak, jako sam siebie. 
Dzielmy się równo owcami białymi,
A mnie daj pokój z moimi czarnymi. 
Które od pana odpędzę na stronę,
Z ciebie i ze mnie będą mieć obronę. 
A drugie wszytkie spólnie jeść będziemy
I do kilku lat tego nie przejemy. 
Już ich tamci psi pewnie nie obronią,
Wszytko to nasze czerewa pochłonią". 
Wilk mu z tatarska rzecze: "Dobra twoja,
Kolisz tak budesz sobak kardasz moja. 
Jednaka u nas obu w brzuchu miara,
Jednaka natura, ledwie i nie wiara. 
Ty nie słuchajesz popa w Rymu papież,
Moja o niego nie dbasz w Krymu takież. 
Tylko ja niech mam baran pana twego,
Baran jak nie masz, to cię zjem samego". 
Podjął się on pies i obiecał śmiele,
Że: "Zawsze, wilku, będziesz miał wesele". 
I uradzili iść ku sałaszowi, 
Gdzie acz pasterze już byli gotowi 
Z czujnymi stróżmi, ale wilcza siła
Z domową złają, co pana zdradziła, 
Rozerwała płot; małe zgromadzenie
Z pasterzmi swymi poszło w rozproszenie. 
Rad wilk, że mu się nadał raz takowy;
Dzieli i ze psem nieszczęsne obłowy. 
A czarne owce na stronie patrzają,
Rady, że białych wilk ze psem szarpają. 
To onemu psu, swojemu stróżowi, 
Czołem ku ziemi biją i wilkowi. 
A wilk się tylko z paszej oblizuje,
Patrzy na czarne, a zęby gotuje. 
Ale syt w ten czas, poszedł w głąb ku białym
Z onym to miłym pobratynem śmiałym. 
Postrzegli stróże, co się zaś zebrali
W gromadkę byli, żeby odpór dali. 
Ale nie równia tej wielkości było
Ich zgromadzenie, przeto ustąpiło. 
Już tak wilk chodzi syt między owcami,
Lecz więcej białych widzi za zamkami, 
Zęby artując, a patrząc na czarne,
Rzekł: "Szajtan miara i to ja zagarnę". 
Nu w nie, gdy już szedł nazad do swej knieje,
Pies pocznie mruczeć, a wilk się rośmieje, 
Mówiąc: "Hdeś widył sobak pobratały,
Żeby się z wilkiem owce bratać miały?" 
Uszło wilkowi, wziął na drogę dobrze,
Aż do żywego czarnym boków dodrze. 
Liczy pies czarne, gwałt ich niedostaje;
Że nie śmie głosem, cicho mrucząc łaje. 
To raz. "Postąpię ja - mówi - na potym
Inaczej z wilkiem, postanowiem o tym". 
Aż wrychle wilka zaś prosi do siebie:
"Pane brat, bądź mi ku nagłej potrzebie,
Bo już gospodarz sam na mnie wychodzi,
Gdzie nie przybędziesz, barzoć to zaszkodzi". 
Ruszył się z mnóstwem wilków on pobratym
Znieść gospodarza z gruntu: pies był na tym. 
Aż gdy się zejdą, zajrzą sobie w oczy,
Z obu stron siłę, jaką kto miał, toczy. 
Rzecze pies: "Panie wilku, już to naszy,
Będziemże tu mieć po dostatku paszy,
Nie tylko owce białe pochłoniemy,
Ale i pana z strażą ozioniemy,
Bo im niewielką przywiódł tu obronę,
Wszytko się dzieje poplecz w naszę stronę". 
Gniewny wilk fuknie: "Sobak, nie tu koniec!"
A wtym też przyszedł gospodarski goniec. 
Rzecz ma: "Na coś się ty, wilku, rozpasał,
Żeś owce pańskie ze psem porozpłaszał? 
Nie pomnisz, wilku, gdyś w Rawie był w wieży
(Ujźrzysz, że cię ten pies pański odbieży), 
Mogłeś był zginąć, lecz się zmiłowano,
W tej jamie, że cię gardłem darowano. 
I teraz nie wiesz, tu wygrana czyja,
Darmo cię bestwi ta psia fantazyja. 
Raczej ty odstąp psa, zdrajcę pańskiego,
Bo cię przywiedzie do zginienia twego. 
Zdradził on pana, ciebie nie ma zdradzić?
Wilku, inszą rzecz daj sobie poradzić!" 
Wilk pocznie myślić: "Małoć nie tak będzie".
Rzekł: "Bo o tych psach ta jest sława wszędzie. 
Krzywdy ja nie mam z gospodarza tego,
Co raz wypadnę, najdę co u niego. 
Choć ci ukradkiem, przecię porwę strawę,
Wolę ja z tym mieć gospodarzem sprawę. 
Drugą rzecz widzę lepszą. Niech się jedzą
Sami stróżowie, bo mię tak nie znędzą. 
Im będzie stróżów mniej, to owce moje,
Białe, pstre, czarne, pojem wszytko troje. 
Więc się zaś boję, jak gospodarz górę
Weźmie, to pójdzie i o moję skórę. 
Nu, sobak, przeproś pana gospodarza,
Durna ty: chcesz być bez jego włodarza? 
Nikoli sobak sobie nie panował".
A gdy onego psa tak wystrofował, 
Musiał pies pokłon czynić panu swemu,
Obiecał już być posłusznym onemu. 
Wilk też rozumiał, że to prawda będzie, 
Odchodząc puścił w zad zagony wszędzie;
Wziął czarnych owiec sześćkroć sto tysięcy,
Pewna że nie mniej, jeżeli nie więcej.
Pocznie narzekać pies na wilka srodze:
"Czemuś wziął?" Wilk rzekł: "Bo były po drodze". 
To drugi raz już czarnym się dostało,
Aż po sałaszach psich popustoszało. 
Wilk bierze, pańscy stróże zabijają,
Z obu stron czarne owce biedę mają. 
Nic to; pies zdobi swe rzeczy: "Wygrana -
Mówi - bojesmo napużali pana", 
Aż znowu coś się psu nie w smak zwidziało:
"Pane brat wołku, po czortu się zstało, 
Że z gospodarzem zawarliśmy zgodę,
Niezmierną oba mamy przez to szkodę.
Jużci to wszytko, co ma, nasze było,
Już by się było z nim wszytko skończyło. 
Znowu straż jego ja teraz gromiłem,
Zimie od owiec swych precz wypłoszyłem. 
Któryże, słyszę, sam zaś do mnie idzie, 
Pewnie mu twoim jasesem być przyjdzie. 
Tylko jeszcze raz dopomóżmy sobie, 
Wszytka czereda dostanie się tobie. 
Wiernie-ć pomogę; proszę, co najprędzej
Śpiesz, a przybieraj wilków co najwięcej!" 
Wilk się wymawia: "Niekak dobra kardasz,
Trzeba dotrzymać mir, wiru i bajrasz". 
A pies rzekł: "Chyba nie masz razum w głowie,
Toż byś nie przestał na tej mojej mowie 
I nie chciał szczęścia zażywać swojego 
Pan brat? Jużeśmy dopięli wszytkiego". 
Dał się namówić wilk i poszedł w pole,
I tu, i ówdzie czając się przy dole, 
Ażby pan przyszedł na utajonego,
Ale gdy nie mógł doczekać się tego, 
Powiedzą mu psi oni, że: "Pierzchają
Od gospodarza stróże, bo wieść mają, 
Żeśmy już tudzież, zaczym następować
Trzeba, będziemy do dusze żyrować". 
Wtym pójdą chyżo, aż ujrzą samego
Pana z okrytą strażą gotowego. 
Rzecze wilk do psa: "Sobak, co się dzieje?
Aż straszno pojrzeć, serce mi truchleje! 
Na coś ty przywiódł mnie, sobak zdradliwy,
Moja nie harast; ty nie będziesz żywy". 
Pies mówi: "Nie dbaj, panie brat, na oczy!
Skoro się pomkniem, wszytko to precz skoczy". 
A wtym pan puści mężne siły swoje,
Rozerwał wilki i psy wnet na dwoje. 
Lalasz! za niemi, jak tu pójdą gończy, 
Wilcy sierzcianych zbywają opończy, 
Skórze lżej czyniąc, biorą i po grzbiecie,
Źle się, panowie bracia, pilnujecie! 
Bo psi do rowów; nu kłapać zębami
Na stróżów pańskich, potym modlitwami 
Proszą o pokój, na wilki składają,
A do błota się chwostem przytykają. 
Najbarziej przecię winią psa starszego,
A patrzą, gdzie by wymknąć z gorącego. 
Wilk też jak poszedł z wilki i psem onym
Przywódcą drugich psów, już odłączonym, 
Odbiegli czarnych owiec i swych braci,
Głupia czereda gardłami to płaci, 
W którą zawzięli się pańscy stróżowie,
Wielkie musiało być z tego pogłowie.
Bo i ciż wilcy, choć już w uciekaniu,
Biją ich, tłuką wszędy na potkaniu. 
Prosi wilka pies: "Nie każy czeredy
Mojej tak psować, wszak dosyć ma biedy". 
A wilk: "Mołcz, sobak, niechaj nie zawadza!
Prudko utikasz, pak i baran zdradza. 
Mnoho się szajtan z toho sobak rodzi,
Moja i twoja z żywotom uchodzi". 
I fuknie: "Sobak, rada twoja licha;
Moja bieżysz, jok dusza ledwie dycha. 
Baran jesty nit, sama utikajesz,
Moja co kazał, a cy pamiętajesz? 
Kak baran nie masz, to przyjdzie do tego,
Że twych psów pojem i ciebie samego. 
Moja, kak nie jesz, kiszka bolisz, stukasz, 
Nie durno mini z toho sia wykuchasz. 
Moja brat mnoho propał, ty niehodna;
Już tebe zjesz, bo moja teper hłodna". 
I daliej pocznie mu wilk przepowiadać,
Pies już by się rad, by przed kim spowiadać:
"Żem panu swemu zohreszył wiroju,
I uczyniłem, brat Tatar, z toboju. 
Mostywy pane wouku, niech okupie
Zdorowie, abym nie był w twoim łupie". 
To już trzeci raz braterstwa pożytek, 
Że mało nie był on pies w łupie wszytek, 
By się był nie dał wilk na okup użyć,
Zaczym pies przysiągł odtąd panu służyć. 
Rozsądźcież, kto tu z tych dwu panów braci
Zyskuje i kto z tych stron więcej traci. 
Do pana, piesku, jeśli zdrowie lubisz,
Bo i sam siebie, i swój naród zgubisz. 
Złam upór, błagaj gospodarza twego, 
Nadsługuj! Prędko wilk przybeczy-ć tego.

Kto to uważy, pewnie przyznać musi, 
Że się taka rzecz właśnie dzieje w Rusi.

1	Okręgu polskiej przestronej granice,
Zajmując świata wyborną dzielnicę, 
Zaż cicho możesz zależeć radości
Z twej szczęśliwości? 

Zaż nie masz ktoć by dał świadectwo tego, 
Jaki wiek wiedziesz Królestwa twojego, 
W jakiej ozdobie swej i w jakiej sławie, 
Na podziw prawie? 

Tak wielką liczbą królów kierowana
Ziemio, wiernością twą nieporównana, 
Wstrząśniej twe śliczne lasy, bory, skały, 
Do słusznej chwały! 

Niech z nich wychodzą Muzy wypieszczone, 
Drzewem i kwieciem wkoło otoczone, 
Przy których Nimfy gdy cichuchno mruczą, 
Śpiewać się uczą. 

Niech wdzięcznym głosem wspólnie się zgadzają, 
Niech swojej ziemi pochwałę oddają, 
Niech czujna Echo wiersz w ich ślicznym głosie
Zbiera po rosie. 

I wy, co w skałach siedzicie głębokich, 
I co po drzewach mieszkacie wysokich, 
Bogińki dzikie i Faunowie leśni
Zacznicie pieśni. 

Ziemio, ukażże już swoję ozdobę
A puść, z którą chcesz, na świecie o probę, 
Niech twoja Ceres roztoczy swe włosy
W prześliczne kłosy. 

Twoje obicia pola nieprzejrzane, 
Łąki roźlicznym kwieciem aftowane, 
Pastwiska zwierza, bydeł niezliczonych, 
Trzód zgromadzonych. 

Ziemio i z wierzchu, i wewnątrz obfita, 
Swoich dostatków jesteś dosyć syta, 
Których masz dosyć ku wszelkiej potrzebie, 
Sama od siebie. 

Kto twą ozdobę dobrze umiarkuje, 
Słusznie się twemu szczęściu podziwuje, 
Przestawszy na swym, nie byłoć by trzeba, 
Prócz tylko nieba. 

Ale z wrodzonej twojej wspaniałości, 
Użyczasz krajom dalekim żywności
Rzekami, które zębem Neptun orze
We dwoje morze. 

Stamtąd zaś bierzesz, bez czego byś była, 
Byś tylko zbytek swój w rzeczach zmniejszyła, 
Lecz i to nie jest, oprócz zalecenia, 
Twojego mienia. 

Tu już, o Muzy, głosy podnaszajcie
A wdzięczne lutnie palcami wzbudzajcie, 
Że prześlachetne zasiadło tę ziemię
Lachowe plemię. 

Które wprzód Bogu raz oddawszy wiarę, 
Zrzuciwszy one bałwochwalstwa stare, 
Od szczęśliwego począwszy okrzczenia, 
Tej nie odmienia. 

Azaż we wszytkich królach państwa tego
Najdziesz co wierze świętej odmiennego, 
A z pany trzymał umysł swój stateczny
Naród waleczny. 

Przeto, że w Boskiej czci był tak żarliwym, 
Nigdy się nie zstał panom swym zdradliwym, 
Bo kto się Bogu nie zachowa wiernie
I panu pewnie. 

Widział to zawsze świat w zacnym Polaku, 
Nie uznał nigdy niewierności znaku, 
Król którykolwiek dłużej mu panował, 
Barziej smakował. 

Przy tej świebodzie, przy takiej wolności
Widział król każdy dosyć życzliwości, 
Zaczym jak w dziatkach kochali w poddanych, 
Wiernie doznanych. 

Zlecali ostrze to zwierzchnym urzędom, 
Zabiegać wszelkim przeciw wierze błędom, 
Któremi jako ten się naród brzydzi, 
Już to świat widzi. 

A jeśli co jest kiedy wniesionego, 
Chodziła zwierzchność pilno koło tego, 
Jakoby co wskok to złe wykorzenić, 
W dobre odmienić. 

Ale z ciężkością chwast bywa wyrwany, 
Kiedy jest między pszenicą zmieszany, 
Wszakże przy łasce Bożej już niewiele
Wzmaga to ziele. 

Wszytka przedniejsza władza przeczyszczona, 
Która poniekąd była zarażona, 
Zdarzże i drugim, nasz wszechmocny Panie, 
Upamiętanie. 

Jakoż to widzim, że dziwnie sprawujesz, 
Gdy z ich owoców one pokazujesz: 
Doznała teraz ta Ojczyzna miła, 
Lecz zatłumiła. 

Bo sam Bóg przybył onej ku pomocy, 
Kiedy z południa wicher i z północy
Powstał, wziąwszy się wprzód od słońca wschodu, 
Aż do zachodu. 

Zdało się, że już miał koronę zwalić, 
Wojną tak srogą Królestwo obalić, 
Alić ci wszyscy, co przeciwni byli, 
Swego pozbyli. 

Ciesz się, cna Polsko, nie przestaj dziękować
Bogu, że cię tak raczy posiłkować, 
Nie tylko teraz, ale z czasów dawnych
Dość znaków jawnych. 

Wspomni Pudyka, wspomni Władysława
Trzeciego, w jednym cale twoja sprawa
Już odbieżana; drugi, gdy legł w placu, 
Zażyłaś płaczu. 

W raziech nieszczęsnych takich i bez pana
Skądże-ć ratunek i skąd pomoc dana? 
Jeśli nie z nieba samego uznawasz, 
W straszną się wdawasz. 

Aleć to widzi Bóg wieczny do ciebie, 
Który króluje na wysokim niebie, 
Bo jak skoro twe Królestwo wakuje, 
Sam ci króluje. 

Najdzie i więcej przykładów w kronice, 
Że to Królestwo Bóg jako źrzenice
Oka miał swego i dotąd ma rzeczy
Jego na pieczy. 

Dziękujże Bogu, ile masz sposobów, 
Rusz i świętych dusz polskich z swoich grobów, 
Nie zmyślonemi poetów Muzami, 
Lecz będą sami

Z Parnasu prawdy nieba rozkosznego, 
Jako obrońcy Królestwa Polskiego, 
Gdy wiernie z niemi będziesz Bogu służyć, 
Dadzą się użyć. 

Do dziękowania za takie dobroci
Niechaj Bóg na nie oko swe obroci, 
Że wyszli ze krwi zacnej w tym Narodzie, 
Staną w nagrodzie. 

Wszytkiego, czego grzeszni nie zdołamy, 
Onych podporę ze krwi naszej mamy, 
Którzy, iż Boga za nami błagają, 
Skutki znak dają. 

On Wojciech święty i Stanisławowie, 
Wincenty, Jacek i Kazimierzowie, 
Nuż inszych wiele, on z wielu wybrany, 
Kostka kochany. 

Więc i białej płci, azaż mało tego
Kwiecia jest w niebie Narodu Polskiego? 
One Jadwigi, Kunegundy święte
Z polskiej krwie wzięte. 

A co o inszych rzeczem niezliczonych
Duszach z obojej płci błogosławionych? 
Proś, Polsko, żeby z tobą dziękowały, 
Bogu cześć dały! 

Bo z twych wnętrzności już przyszły do tego, 
Że zażywają szczęścia niezmiernego, 
Kiedyś im dała do tego przyczynę, 
Miej z nich obronę! 

Niech dzięki czynią z tobą w społeczności, 
Żeś ich podała do onej wieczności, 
Gdzie w szczęściu trwają nigdy nieskończonym, 
Miej się ku onym! 

Dziękuj, że-ć daje dobrotliwych panów
I czyni ku niem miłość twoich stanów, 
A zwłaszcza teraz, kiedyć dał takiego
Ojca prawego, 

Z bioder królewskich Jana Kazimierza, 
Który ciężkości wielkie twe uśmierza
Przy łasce Bożej. Niech długi wiek żywie, 
Rządząc szczęśliwie! 

Który już przywykł twoim namiętnościom, 
Umie wygadzać szlacheckim wolnościom, 
Widzi też, jako go z serca miłujesz, 
Wiernie piastujesz. 

Zwierzchność taką ci daje do rządzenia, 
Prawie z Boskiego biorąc polecenia, 
Wyborną radą w prześwietnym senacie, 
Ma oko na cię. 

Wiedz, który by wiek pokazał w mądrości, 
Zwłaszcza duchowne i świeckie godności
Równie, a tak się majestat okrywał, 
Niebu zrównywał. 

A jeśli oko podasz na hetmany, 
Niech to nie mój sąd będzie między pany, 
Wszak to i sami rzeczą osądzicie, 
Wy, którzy wiécie. 

Odmiany przeszłe wyrokiem są tego, 
Bo pokazują dzielności każdego, 
A wiek potomny lepiej będzie sądził, 
Kto jako rządził. 

Azaż i nie w tym łaska Boża jawna, 
Że wojsk odwaga polskich w świecie sławna, 
Czego nie czynią dla Ojczyzny szczerze
Zacni rycerze? 

Ijo wesołe tedy zaśpiewajmy, 
Króla nad królmi naprzód wychwalajmy, 
Jego zlecajmy opiece naszego
Króla polskiego. 

Nie pozwalając przeciwnej zarazy, 
Nie cierpiąc żadnej w wierze świętej skazy, 
Którą od przodków mamy, cnych Polaków, 
Nie od tułaków. 

Zatrzymaj, Polsko, Boskie przykazanie, 
Takie masz z wieków dalekich nadanie, 
Tobie stateczność ze krztu przyrodzona, 
Nie wymyślona. 

A Bóg cię będzie szczęściem błogosławił
I nieodmiennym przykładem cię stawił
Drugim narodom, które wiarę iną
Przyjąwszy, giną. 

We wszelkim będziesz całą, choć złym, razie, 
Gdy Boskiej nie dasz przyczyny urazie, 
Słusznie zostaniesz Narodzie świebodny, 
Swej sławy godny. 

Która niech z tobą długi wiek przebywa, 
Wszelką ozdobą świetnie cię okrywa, 
Niechaj trwa, póki słońce koło toczy

1	Dzień on boży, dzień on grozy
W popiół świat ogniem położy
Tak Dawid z Sybillą wroży. 

Jakiej tam dzień będzie trwogi, 
Kiedy przyjdzie Sędzia srogi, 
Wybada wszytko bez folgi. 

Trąba dźwięku przedziwnego
Po grobach świata wszytkiego
Zbierze wszytkich przed tron jego. 

Śmierć się z przyrodzeniem zdziwi, 
Gdy umarli wstaną żywi, 
Przed sąd na sprawę lękliwi. 

Z księgą wniosą pismo ono, 
W którym wszytko jest zamkniono, 
Z czego by świat osądzono. 

Sędzia tedy gdy zasiędzie, 
Skryte rzeczy zjawi wszędzie, 
Nic bez karania nie będzie. 

Cóż tam pocznę, człek strapiony, 
Kogo sproszę do obrony, 
Gdzie ledwie święty zbawiony?

Królu strasznej wielmożności, 
Ty ludzi zbawiasz z litości, 
Zbaw mię, źrzódło łaskawości! 

Racz pomnieć, mój Jezu drogi, 
Żem przyczyną twojej drogi, 
Nie stracaj mię w on dzień srogi.

Szukałeś mię aż do mdlenia, 
Umarłeś dla odkupienia, 
Nie chciej takich prac zniszczenia.

Sędzio w zemście sprawiedliwy, 
Odpuść mój grzech nieszczęśliwy, 
Nim przyjdzie liczby dzień ckliwy. 

Wzdycham jako obwiniony, 
Wzrok mój wstydem zapłoniony, 
Patrz, Boże, na głos zniżony! 

Ty Maryję rozgrzeszyłeś
I łotrowi odpuściłeś;
I mnie duszność zostawiłeś. 

Niegodneć są prośby moje, 
Lecz ty spraw przez dobroć twoję, 
Żebym nie wszedł w wieczne znoje. 

Daj miejsce między owcami, 
Nie racz mię łączyć z kozłami, 
Staw w prawej stronie z sługami. 

Zhańbiwszy gromem przeklętych, 
Na pożar ognistych wziętych, 
Racz mię przywołać do świętych. 

Proszę w pokornym zniżeniu, 
Serce na popiół w strudzeniu, 
Miej pieczę o mym skończeniu. 

Dzień on szczere opłakanie, 
Ktorego z prochu powstanie
Przed sąd straszny człowiek winny. 

Zbawże go, Boże jedyny, 
Panie Jezusie wdzięczny, 
Racz im daj pokój wieczny. Amen.


1	mieliśmy wojnę węgierską, na którą były zaciągi nowe, między którymi zaciągał też Filip Piekarski, krewny mój; z której racyjej i ja tam podjechałem. Złodziej Węgrzyn, szalony Rakocy, świerzbiała go skóra, tęskno go było z pokojem, zachciało mu się polskiego czosnku, który mu ktoś na żart schwalił, że miał być lepszego niźli węgierski smaku. Jako Kserkses ob caricas Atticas [dla fig attyckich]* podniósł przeciwko Grecyi wojnę, tak i pan Rakocy podobnąż szczęśliwością we czterdziestu tysięcy Węgrów z Multanami, Kozaków zaciągnąwszy alterum tantum drugie tyle, wybrał się na czosnek do Polski; aleć dano mu nie tylko czosnku, ale i dzięgielu z kminem. Bo jak on tylko wyszedł za granicę, zaraz Lubomirski Jerzy poszedł w jego ziemię, palił, ścinał, gdzie tylko zasiągł, wodę a ziemię zostawił. A potym od matki Rakocego wielki okup wziąwszy, wyszedł synowi perswadować, żeby nie wszytkiego czosnku zjadał, przynajmniej na rozmnożenie zostawił. A my też już z Czarnieckim posługowali, jakeśmy umieli; i tak szczęśliwie najadł się czosnku, że wojsko wszystko zgubił, sam się w [nasze] ręce dostał, potym uczyniwszy targ o swoją skórę, pozwolił milijony i uprosiwszy sobie zdrowie, jako Żyd kałauzowany do granice w bardzo małym poczcie, samokilk tylko, zostawił in oppigneratione [w zastaw] umówionego okupu wielgomożnych grofów Katanów, którzy zrazu wino pili, na srebrze jadali w Łańcucie; jak było nie widać okupu, pijali wodę, potym drwa do kuchni rąbali i nosili, i w tej nędzy żywot skończyli. Okup przepadł, on też sam, że nigdzie nie miał oka wesołego, bo gdzie się obrócił, wszędzie płacz i przekleństwo słyszał od synów, mężów, braci, których na wojnie polskiej pogubił, wpadł w desperacyją i umarł. Otóż tobie czosnek!
Kiedy na tę wojnę wyjeżdżał, pożegnawszy się z matką, wsiadł na konia; w oczach jej padł koń pod nim. Kiedy mu matka perswadowała, żeby zaniechał tej wojny, mówiąc, że to znak jest niedobry, odpowiedział, że to nogi końskie złe, ale nie znak. Przesiadł się tedy na inszego; złamał się pod nim dyl w moście, znowu spadł z konia: i na to powiedział, że i dyl był zły. Jak to przecie te praesagia [wróżby] zwyczajnie rady się weryfikują.

1	król z jednym wojskiem pod Toruniem, drugie wojsko w Ukrainie, nasza zaś dywizyja z panem Czarnieckim; pod Drahimem staliśmy przez miesięcy trzy. In decursu Augusti [pod koniec sierpnia] poszliśmy do Danijej na sukurs królowi duńskiemu, który uczynił aversionem [odwrócenie, oddalenie] wojny szwedzkiej u nas w Polszcze. Nie tak ci to on podobno uczynił ex commiseratione [z współczucia] nad nami, lubo ten naród jest ab antiquo [od dawna] przychylny narodowi polskiemu, jako dawne świadczą pisma, ale przecie mając innatum [wrodzoną] przeciwko Szwedom odium [nienawiśc] i owe zawięte in vicinitate inimicitias, nactus occasionem [waśnie sąsiedzkie, wykorzystał okazję], za którą mógł się krzywd swoich wtenczas, kiedy król szwedzki był zabawny wojną w Polszcze, pomścić, wpadł mu z wojskiem w państwo, bił, ścinał i zabijał. Gustaw, jako to był wojennik wielki i szczęśliwy, powróciwszy stąd, a niektóre fortece w Prusiech osadziwszy, potężnie oppressit [przycisnął] Duńczyków, tak że i swoje od nich odebrał, i państwo ich prawie wszystko opanował. Duńczyk tedy koloryzując rzecz swoję, że to właśnie per amorem gentis nostrae [z miłości do narodu naszego] uczynił, że pacta [układy] złamał i wojnę przeciwko Szwedom podniósł, prosi o sukurs Polaków, prosi też i cesarza. Cesarz wymówił się paktami, które miał z Szwedem, z tej racyjej posłać posiłków nie może; druga ekskuzacyja, że wojska protunc [wtedy] nie miał, pozwoliwszy królowi polskiemu wszystkiego zaciągnąć na jego usługę. Król tedy nasz posyła Czarnieckiego z sześciu tysięcy wojska naszego, posyła to ąuidem [niby] z swego ramienia generała Montekukulego z wojskiem cesarskim. Tam kazano nam iść kommonikiem, Wilhelm zaś, kurfistrz brandoburski, był in persona [w osobie, w zastępstwie] króla polskiego i on to był nad tymi wojskami quasi supremum caput [niejako naczelnym wodzem]. Zostawiliśmy tedy tabory nasze w Czaplinku, mając nadzieję powrócić do nich najwięcej za pół roka.
Tam, kiedyśmy wychodzili, było medytacyj bardzo wiele i rożnych w ludziach wojskowych. Alterowało to niejednego, że to iść za morze, iść tam, gdzie noga polska nigdy nie postała, iść z sześciu tysięcy wojska przeciwko temu nieprzyjacielowi do jego własnego państwa, któregośmy potencyji w ojczyźnie naszej wszystkimi siłami nie mogli wytrzymać. A jeszcze też nie było conclusum [postanowienia], żeby wojsko cesarskie miało z nami pójść. Ojcowie do synów pisali, żony do mężów, żeby tam nie chodzić, choćby zasług i pocztów postradać; bo wszyscy nas sądzili za zgubionych. Ociec jednak mój, lubo mię miał jednego tylko, pisał do mnie i rozkazał, żebym imię Boskie wziąwszy na pomoc, tym się najmniej nie konfundował, ale szedł śmiele tam, gdzie jest wola wodza, pod błogosławieństwem ojcowskim i macierzyńskim, obiecując gorąco do Majestatu Boskiego suplikować i upewniając mnie, że mi i włos z głowy nie spadnie bez woli Bożej.
Gdyśmy tedy poszli do Cieletnic i do Międzyrzecza, już za granicę, uchodziło siła kompanijej i czeladzi nazad do Polski, osobliwie Wielkopolaczków spod tych nowo zaciążnych powiatowych chorągwi, jako to starosty osieckiego pułku i wojewody podlaskiego Opalińskiego. Kozubskiego chorągiew wszystka się rozjechała, sam tylko z chorążem i z jednym towarzyszem z nami poszedł. Wojewody sandomirskiego, Zamoyskiego, chorągiew husarska została; wszystka kompanija - verius dicam [prawdę mówiąc] - pouciekała, tylko przy chorągwi sześć towarzystwa a namiestnik zostawszy, poszli przecie z nami i włóczyli się tak przy wojsku; zwaliśmy ich cyganami, że to w czerwonych kilimach była czeladź. Spod inszych chorągwi po dwóch, po trzech. Tak owi tchórzowie i dobrym pachołkom byli serce zepsuli, że niejeden wodził się z myślami. Wchodząc tedy już za granicę, kożdy według swojej intencyi swoje Bogu poślubił wota. Zaśpiewało wszystko wojsko polskim trybem O gloriosa Domina! [O chwalebna Pani] Konie zaś po wszystkich pułkach uczyniły okrutne pryskanie, prawie aż serca przyrastało i wszyscy to sądzili pro bono omine [za dobry znak], jakoż i tak się stało.
Poszliśmy tedy tym traktem od Międzyrzecza. Przechodziło wojsko pagórek, z którego widać było jeszcze granicę polską i miasta. Jaki taki obejrzawszy się pomyślił sobie "Miła ojczyzno, czy cię też już więcej oglądać będę!" Obejmowała jakaś tęskność zrazu, poko blisko domu, ale skorośmy się już za Odrę przeprawili, jak ręką odjął; a dalej poszedszy, już się i o Polszcze zapomniało. Przyjęli nas tedy Prusacy dosyć honorifice [grzecznie], wysławszy komissarzów swoich jeszcze za Odrę. Pierwszy tedy prowiant dano nam pod Kiestrzynem, i tak dawano wszędy, pokośmy kurfistrzowskiego państwa nie przeszli; i przyznać to, że dobrym porządkiem, bo już była taka ordynacyja, żeby noclegi były rozpisane przez całe jego państwo i już na noclegi zwożono prowianty. Gdyż postanowiona była w wojsku naszym maniera niemiecka, że przechodząc miasta i na kożdej prezencie oficerowie z szablami dobytymi przed chorągwiami jechali, towarzystwo zaś pistolety, czeladź bandolety do góry trzymając. Karanie zaś było za ekscesy już nie ścinać ani rozstrzelać, ale za nogi u konia uwiązawszy, włóczyć po majdanie tak we wszystkim, jak kogo na ekscesie złapano, według dekretu lubo dwa, lubo trzy razy naokoło. I zdało się to zrazu, że to niewielkie rzeczy; ale okrutna jest męka, bo nie tylko suknie, ale i ciało tak opada, że same tylko zostają kości.
Ruszyło się potym wojsko do Nibelu, stamtąd do Apenrade; stamtąd znowu poszliśmy na zimowisko do Haderszlewen, gdzie Wojewoda sam stanął z samym tylko pułkiem naszym królewskim i regimentem jego draganijej, insze zaś pułki w Koldynku, w Horsens i po innych wsiach i miastach; i lubo głębiej miało iść wojsko w duńskie królestwo, ale uważał to Regimentarz, żeby stanąć na zimę jako najbliżej z tej racyi, żeby przecie więcej jeść chleba szwedzkiego niżeli duńskiego. Jakoż tak było, bo przez całą zimę czaty nasze do tamtych wiosek wybiegały, mściły się na nich owych krzywd narodu ich. A pisać by siła, co tam z nimi robili czatownicy, stawiając sobie przed oczy recentem [świeżą] od nich iniuriam [krzywdę] w ojczyźnie swojej. Prowadzono z czat wszelakich prowiantów wielką obfitość, bydeł dosyć, owiec; dostał kupić wołu dobrego za bity talar, dwa marki duńskie; miodów praśnych wielką wieziono obfitość, bo po polach lada gdzie przestrone pasieki, a wszystko pszczoły w słomianych pudełkach, nie w ulach; ryb wszelakiego rodzaju podostatkiem, chleba siła, wińsko złe, ale zaś petercymenty i miody dobre; drew o male, ziemią rzniętą a suszoną palą, z której wągle będą takie, jako z drew dębowych nie mogą foremniejsze; jeleni, zajęcy, sarn nad zamiar i bardzo płoche, bo się go nie kożdemu godzi szczwać. Wilków te tam nie masz i dlatego zwierz nie płochy, da się zjechać i blisko do siebie strzelić; a osobliwie takeśmy ich łowili: upatrzywszy stado jeleni w polu - bo to i nad wieś chodziło to licho, jako bydło - to się ich objechało z strony od równego pola, a potym skoczywszy na koniach i okrzyk uczyniwszy, nagnało się ich na te doły, gdzie ziemię kopią do palenia - a są te doły bardzo głębokie i szerokie - to tego nawpadało w doły, to dopiero ich stamtąd trzeba było wywłoczyć a rznąć. O wilkach namieniłem, że ich tam nie masz, bo prawo takie, że kiedy wilka obaczą, powinni wszyscy na głowę wychodzić z domów, tako po miastach, jako też i wsiach, i tak długo owego wilka prześsladując gonią, aż go albo umorzą, albo utopią, albo złapają; to go nie odzierając, tak ze wszystkim na wysokiej szubienicy albo na drzewie obieszą na grubym żelaznym łańcuchu i tak to długo wisi, poko kości staje. Nie tylko rozmnożyć, ale i przenocować mu się nie dadzą, kiedy mu się dostanie tam wniść na jeleninę z tego tu tylko przystępu, który jest między morzami wąski, z inszej zaś strony nie ma nigdzie przystępu, bo z jednę stronę Bałtyckie Morze, z drugą stronę, a septemtrione [od północy], ocean oblewa to królestwo. Z tamtych wszystkich stron wilk nie ma przystępu, chyba żeby sobie we Gdańsku u pana prezydenta najął szmagę do przewozu, zapłaciwszy od niej dobrze. Z tej racyi zwierza wszelakiego wielka tam jest obfitość; kuropatw zaś nie masz z tej racyjej, że to jest głupie: przelęknąwszy się lada czego, to padnie i na morzu, i utonie.

1	Lud też tam nadobny; białogłowy gładkie i zbyt białe, stroją się pięknie, ale w drewnianych trzewikach chodzą wieskie i miesckie. Gdy po bruku w mieście idą, to taki uczynią kołat, co nie słychać, kiedy człowiek do człowieka mówi; wyższego zaś stanu damy to takich zażywają trzewików jako i Polki. W afektach zaś nie tak są powściągliwe jako Polki, bo lubo zrazu jakąś niezwyczajną pokazują wstydliwość, ale zaś za jednym posiedzeniem i przymówieniem kilku słów zbytecznie i zapamiętale zakochają się i pokryć tego ani umieją: ojca i matki, posagu bogatego gotowiusieńka odstąpić i jechać za tym, w kim się zakocha, choćby na kraj świata. Łóżka do sipienia mają w ścianach zasuwane tak jako szafa, a pościeli tam okrutnie siła ścielą. Nago sypiają, tak jako matka urodziła, i nie mają tego za żadną sromotę, rozbierając się i ubierając jedno przy drugiem, a nawet nie strzegą się i gościa, ale przy świecy zdejmują wszystek ornament; a na ostatku i koszulę zdejmie i powiesza to wszystko na kołeczkach, i dopiero tak nago, drzwi pozamykawszy, świecę zagasiwszy, to dopiero w owę szafę włazie spać. Kiedyśmy im mówili, że to tak szpetnie, u nas tego i żona przy mężu nie uczyni, powiedały, że "tu u nas nie masz żadnej sromoty i nie rzecz jest wstydzić się za swoje własne członki, które Pan Bóg stworzył". Na to zaś nagie sypianie powiedają, że "ma dosyć za swe koszula i inszy ubiór, co mi służy przez dzień i okrywa mię; powinna też przynajmniej w nocy mieć swoją ochronę, a do tego co mi po tym robaki, pchły brać z sobą na nocleg do łóżka i dać się im kąsać, mając od nich w smacznym spaniu przeszkodę!" Rożne niecnoty wyrabiali im nasi chłopcy, ale przecie nie przełamano zwyczaju. Wiwenda ich ucieszna bardzo, bo rzadko co ciepłego jedzą, ale na cały tydzień rożne potrawy w kupie uwarzywszy, tak na zimno tego po kęsu zażywają, a często, nawet kiedy młócą - bo tak tam białogłowa młóci cepami jako i chłop - ledwie nie za kożdym snopa omłoceniu to posiędą na słomie i wziąwszy chleba i masła, które zawsze z jaszczem stoi, to smarują i jedzą, to znowu wstaną i robią; i tak to często czynią a po kąsku. Wołu, wieprza albo barana kiedy zabiją, to najmniejszej krople krwie nie zepsują, ale ją wytoczą w naczynie; namięszawszy w to krup jęczmiennych albo tatarczanych, to tym kiszki owego bydlęcia nadzieją i razem w kotle uwarzą i osnują to wieńcem na wielkiej misie koło głowy owegoż bydlęcia te kiszki, i tak to na stole stawiają przy kożdym obiedzie, i jedzą za wielki specyjał. Etiam [nawet] i w domach szlacheckich tak czynią; i mnie częstowano tym do uprzykrzenia, ażem powiedział, że się Polakom tego jeść nie godzi, boby nam psi nieprzyjaciółmi byli, gdyż to ich potrawa. Pieców w domach nie mają, chyba wielcy panowie, bo od nich wielki podatek na króla idzie; powiedali, że sto bitych talerów od jednego na rok. Ale kominy mają szerokie, przy których krzesełek stoi tak wiele, ile w domu osób; to się tak ogrzewają, posiadszy. Albo też dla lepszego izby zagrzania w śrzodku izby jest rowek jako korytko; to go wąglami napełniwszy, rozedmą z jednego końca i tak się to żarzy i ciepło czyni.
Kościoły tam bardzo piękne, które przedtym bywały katolickie, nabożeństwo też piękniejsze niżeli u naszych polskich kalwinistów, bo są ołtarze, obrazy po kościołach. Bywaliśmy na kazaniach, gdyż umyślnie dla nas gotowali się po łacinie i zapraszali na swoje predykty - bo to tam tak zowią kazanie - i tak kazali circumspecte [oględnie], żeby najmniejszego słowa nie wymówić contra fidem [przeciw wierze], rzekłby kto, że to rzymski ksiądz każe; i tym gloriabantur [szczycili się] mówiąc to, że "my w to wierzymy, co i wy, daremnie nas nazywacie odszczepieńcami". Ale po staremu ksiądz Piekarski łajał o to, cośmy tam bywali; drugi bardziej dlatego bywał, żeby widzieć piękne panny i ich obyczaje. Jest takie ich nabożeństwo, co Niemcy oczy zasłaniają kapeluszami, a białogłowy tymi swymi kwefami, i schyliwszy się włożą głowy pod ławki, to im wtenczas nasi chłopcy najbardziej książki kradli, chustki etc. Postrzegł raz minister i okrutnie się śmiał, tak że kazania przed śmiechem nie mógł skończyć. I my także, cośmy na to patrzali, musieliśmy się śmiać. Stupebant [osłupieli] luterani, że się śmiejemy i kaznodzieja się z nami śmieje. Przytoczył potym przykład o owym żołnierzu, który prosił eremity, żeby się za niego modlił; klęknął eremita na modlitwę, a on mu tymczasem porwał baranka, co za nim tłomoczek nosił, i uciekł. Przy dokończeniu tego przykładu exclamavit: O devotionem supra devotiones! alter orat, alter furatur [zawołał: O pobożności nad pobożnosciami! Jeden się modli, drugi kradnie]. Od tego czasu, kiedy już miały pokryć głowy, to pochowały wprzód książki i chustki, a po staremu i to nie było bez śmiechu, jedna na drugą spojrzawszy. Kiedym z nimi dyszkurował, na jaką pamiątkę głowy kryją i oczy zasłaniają, ponieważ tak nie czynił Pan Chrystus ani apostołowie, żaden nie umiał odpowiedzieć; jeden tylko tak powiedział, że na tę pamiątkę, że Żydzi zasłaniali Panu Chrystusowi oczy i kazali mu prorokować. Ja im na to odpowiedział: "Chcecie-li w tym należycie wyrazić recordationem passionis Domini [pamiątkę Męki Pańskiej] to was przy tym zasłonieniu trzeba w kark pięścią bić, bo tam tak czyniono"; aleć na to zgody nie było. Prędko o tym nabożeństwie wiedział kurfistrz brandoburski i, kiedy u niego był starosta kaniowski, rzecze: "Dla Boga, przestrzeż WPan JMość Pana Wojewodę ode mnie, żeby zakazał panom Polakom w kościele bywać, bo się ich pewnie siła ponawraca na wiarę luterańską, gdyż, jako słyszę, tak się gorąco modlą, aż chustki pannom duńskim ta gorącość pożera". Wojewoda się srodze śmiał z tej przestrogi.
Ten Wilhelm, książę, bardzo się nam grzecznie stawiał, we wszystkich okazyjach akkomodował się, częstował, po polsku chodził. Kiedy wojsko przechodziło, jako zwyczajnie ten tego, ten też tego pomija, to on wyszedł przed namiot lubo też przed stancyją, jeżeli w mieście stał, to trzymał tak długo czapkę, poko wszystkie nie poprzechodziły chorągwie. Pono też to spodziewał się, że go zawołają na państwo post fata [po śmierci] Kazimierza. Jakoż ledwie by było do tego nie przyszło, gdyby był nie podrwił poseł podczas elekcyjej; któremu gdy rzekł senator jeden: "Niech książę JMość porzuci Lutra, a będzie u nas królem" exarsit [uniósł się] na te słowa deklarując, żeby tego nie uczynił i dla cesarstwa, a co mu książę miał bardzo za złe i konfundował go, że tak absolute [stanowczo] powiedział, nie spytawszy go się o to.
Tam będąc w Danijej, znosił się z nim Wojewoda często, gdyż on był in persona [w osobie, w zastępstwie] króla polskiego i miał komendę jako nad naszym, tak i nad cesarskim wojskiem, którego było 14 tysięcy z generałem Montekukulem, a z nim było Prusaków 12 tysięcy, ale lepszego ludu niżeli cesarscy, i woleliśmy zawsze z niemi na imprezę niżeli z cesarskiemi i niedobrze było blisko z niemi obozem stawać, bo nam zaraz do naszego obozu nasłali szwaczek. I to dziwna, że w kraju tak obfitym, gdzie u nas wszystkiego było pełno, a oni byle tydzień na miejscu postali, to zaraz do nas po kweście przysłali żony. Przyszła kobieta nadobna, młoda, a chuda, jakby z najcięższego oblężenia, to oracyja taka wszystka, przyszedszy do szałasu: "Mospan Polak, daj troszki kłęb, będziem tobie koszul uszyć". To spojrzawszy na owe nędzną, to się musiało dać jałmużnę; komu też potrzeba było koszule szyć, to szyła i tydzień, i dwie niedzieli. Jakoż nietrudno było o płótno, bo ich wozili z czaty podostatkiem, a uszyć nie miał kto, bośmy w wojsku mieli tylko jedne kobietę, trębaczkę; z tej racyjej tedy była z nich wygoda. Jak się zaś ich mężowie nie mogli doczekać, to przyszli szukać ich, od szałasu do szałasu; skoro znalazł, to ją wziął ze sobą podziękowawszy, że ją przeżywiono. Jeżeli też jeszcze była potrzebna, że koszule nie doszyła, to jeno było dać mężowi sucharów, to poszedł zostawiwszy ją na dalszy czas, a sam do niej nadchodził czasami. To tak małpa niejedna tak się poprawiła za dwie niedzieli, że jej zaś mężowie nie popoznawali.

1	Dopiero zaraz kazał strażnik Wołoszy spod chorągwie, żeby się rozjechali po wsiach o mil dwie albo trzy o przyczynie siekier. Jeszcze nie świtało, a już pięćset siekier na kupie nakładziono. Skoro tedy zegary poczęły bić z północka kazano trąbić pobudkę, sam wstał, mało co śpiąc, owe siekiery kazał podzielić między chorągwie i piechotę. W godzinę po pobudce kazał otrąbić, żeby byli gotowi do szturmu za godzinę i żeby snopy kożdy niósł przed sobą na piersiach, dla postrzału od ręcznej strzelby, ażeby wszyscy wraz skoczywszy pod mury i jako najlepiej przycisnąwszy się do muru, żeby z góry nie rażono, a drugim odstrzeliwać. Skoro tedy świtać poczęło, podemknęło się wojsko bliżej pod miasto, ja też dopiero do księdza. Rzecze mi potym Wojewoda: "Pan porucznik Charlewski prosi się z ochoty do przewodzenia czeladzi. Niechże tam już oni idą, a Waszmość zostań". Odpowiem: "Już to wszyscy słyszeli, żeś mię WPan prosił, i rozumiałby kto o mnie, że ja się lękam: pójdę".
Jakeśmy z koni zsiedli, aż też zsiada Kossowski Paweł i Łącki. Było nas tedy przy czeladzi spod naszej chorągwie pięć; ale po staremu komenda przy mnie była, bo mi już była oddana, poko owi starsi żołnierze nie namyślili się na ochotę. Oddawszy się tedy Boskiej Jego Najświętszej Matki protekcyjej, kożdy swoje z osobna Jego św. Majestatowi poszlubiwszy wota, z kompaniją się też już tak właśnie jako na śmierć pożegnawszy, stanęliśmy już osobno od konnych. Ksiądz Piekarski, jezuita, uczynił do nas egzortę w ten sens:
"Lubo wdzięczna jest Bogu ofiara kożda, z serca szczerego dana, osobliwie kto krew swoje za dostojeństwo Jego świętego na plac niesie Majestatu, najmilsza ze wszystkich victima [ofiara]. Za cóż pobłogosławił Abrahamowi, że wszystek świat jego odziedziczyło plemię? - Tylko za to, że za jedno Boskie rozkazanie z ochotą krew ukochanego konsekrował Izaaka. Woła na nas krzywda Boska, od tego narodu poniesiona; wołają świątnice Pańskie, od nich po całej Polszcze sprofanowane; woła krew braci naszych i ojczyzna ręką ich spustoszona; woła na ostatek Najświętsza Panna, Matka Boska, która jest imienia przeczystego, że ten naród jest bluźniercą, żebyśmy za te ujęli się szczerze pretensyje, żeby w osobach naszych widział jeszcze świat nieumarłą przodków naszych sławę i fantazyją. Niesiecie tu, odważni kawalerowie, z Izaakiem krew swoją na ofiarę Bogu; upewniam was imieniem Boskim, że kogo Bóg jako Izaaka samą jego kontentując się intencyją zdrowo z tej wyprowadzi okazyjej, i sławą dobrą, i wszelkim swoim kompensować mu to będzie błogosławieństwem; kogo by zaś cokolwiek potkało, za Najświętszy Majestat i Matki Jego wylana kropla krwie by najcięższe, wszystkie obmyje grzechy i wieczną bez wątpienia w niebie zgotuje koronę. Oddajcież się temu, który dziś ubogo dla was w jasełeczkach położony, krew swoje ochotnie dla zbawienia waszego ofiaruje Bogu Ojcu. Ofiarujcież te swoje teraźniejsze actiones [czyny] w nadgrodę jutrzennego nabożeństwa, które zwyczajnie o tym czasie odprawiemy, witając nowego gościa - Boga w ciele ludzkim na świat zesłanego. A ja w Tym mam nadzieję, którego Przenajświętsze wspominam imię Jezus, i w przyczynie Przenajświętszej Jego Matki, do której wołam: Vindica honorem Filii Tui [broń czci Syna Twego]. Przyczyną Swoją, Matko, u Syna spraw to, żeby tę raczył pobłogosławić imprezę, żeby tę zacną kawaleryją szczęśliwie z tego upału raczył wyprowadzić i na dalszy zaszczyt swego Boskiego konserwować Majestatu. Tych tedy w przed się wziętą drogę daję wam wodzów, zastępców, opiekunów; w tym gruntowną pokładam nadzieję, że was wszystkich powracających w dobrym witać będą zdrowiu".
Mówił potym z nami akt skruchy i wszystkie cyrkumstancyje te, co się zachowują z owemi, którzy już pod miecz idą. Przystąpiwszy się ja do niego bliżej i mówię: "Proszę ja też, mój dobrodzieju, o osobliwe błogosławieństwo". Ścisnął mię z konia za głowę i błogosławił, a zdjąwszy z siebie relikwie, włożył na mnie: "Idźże śmiele, nie bój się". Ksiądz Dąbrowski, też jezuita, także do inszych pułków jeździ, prawi, więcej płacze, niżeli mówi; bo takie miał vitium [wadę], że choć był niezły kaznodzieja, że jak co począł mówić, rozpłakał się i nie skończył kazania a narobił śmiechu.
A tymczasem powraca trębacz, do nich posłany, częstując ich parolem, jeżeli chcą. A oni: "Czyńcie z nami, co wam fantazyja każe kawalerska; my też także, jakeśmy się was w Polszcze nie bali, tym bardziej i tu nie bojemy". A potym zaraz i strzelać poczęli; lekce bo nas ważyli widząc, że działka i jednego nie mamy, piechoty tylko jeden regiment, a Piaseczyńskiego cztery szwadrony i semenów trzysta, ale bardzo dobrych. Na konnych oni mówili, że to ludzie do szturmów niezwyczajni; pójdzie to w rozsypkę, jak raz ognia dadzą, bo tak sami więźniowie powiedali. Kożdy z pachołków trzyma ów snop słomy przed sobą, towarzystwo zaś w pancerzach tylko, niektórzy też z kałkanami.
A w tym przyjeżdża Wojewoda i mówi: "Niechże was Bóg ma w swojej protekcyjej i Imię Jego święte. Ruszajcież się, a jak się przez fosę przeprawicie, skoczcież pod mury we wszystkim biegu, bo już wam pod murami nie mogą tak szkodzić". Że nam tedy duchowni kazali to ofiarować in memoriam [na intencję] jutrzni, bo to samym było świtaniem w dzień Narodzenia Pańskiego, zacząnem ja z owymi, co w mojej komendzie byli: Już pochwalmy Króla tego... etc. Wolski także, Paweł, że potym był starostą lityńskim, towarzysz natenczas królewskiej pancernej chorągwie, co także swojej chorągwie czeladź przywodził, kazał toż śpiewać. Tak Bóg dał, że spod tych chorągwi i jedna dusza nie zginęła, a u inszych, co nie śpiewali, powytykano dziesięcinę. Skorośmy tedy do fosy przyszli, okrutnie poczęły parzyć owe snopy słomy. Już się czeladzi trzymać uprzykrzyło i poczęli je ciskać w fosę; jaki taki, obaczywszy u pierwszych, także czynił i wyrównali owę fosę, tak że już daleko lepiej było przeprawiać się tym, co na ostatku szli, niżeli nam, cośmy szli w przedzie z pułku królewskiego. Bo źle było z owymi snopami drapać się do góry po śniegu na wał; kto jednak swój wyniósł, pomagał i znajdowano w nich kulę, co i do połowy nie przewierciała. Wychodząc tedy z fosy kazałem ja swoim wołać: "Jezus, Maryja!", lubo insi wołali: "Hu, hu, hu!" bom się spodziewał, że mi więcej pomoże Jezus niżeli ten jakiś pan Hu. Skoczyliśmy tedy we wszystkim biegu pod mury, a tu jako grad lecą kule, a tu jaki taki stęknie, jaki taki o ziemię się uderzy. Dostało mi się tedy z moją watahą, że przy srogim filarze albo raczej narożniku było jakieś okno, w którym srodze gruba żelazna krata; zaraz tedy pod ową kratą kazałem mur rąbać na odmianę: ci się zmordują, a ci wezmą. Było zaś na drugim piętrze nad nami takie okno z takąż kratą. Z tamtego okna strzelano do nas, ale tylko z pistoletów, bo z drugiej strzelby nie mógł strzelić do nas i wysadzić się nijak dla owej kraty; chyba tam do dalszych mógł strzelać. Jam też kazał do góry nagotować 15 bandeletów i, jak rękę wytknie, wraz dać ognia. I tak się stało, że zaraz i pistolet na ziemię upadł. Nie śmieli tedy już więcej rąk pokazować, ale tylko kamienie wypychali na nas przez owe kratę; ale przecie już się tego było snadniej uchronić niżeli kule. Tymczasem jak rąbią, tak rąbią mur i nakolusieńko, jak kiedy owo pinczowski piecek kto obiega wkoło, nie wiedząc, gdzieby Szwedom ręce wrazić. Kiedy już końce owej kraty widać, radziśmy, bo tu już grad na nas pada; duszkoż by co prędzej wniść pod dach, ale że nie było czym owej kraty wyważyć, musieli jeszcze dalej rąbać. Skoro już mógł się jeden zmieścić, aż ja każę czeladzi włazić po jednemu. Wolski, jako to chłop chciwy, żeby to wszędy być wprzód, rzecze: "Włażę ja". Tylko wlazł, a Szwed go tam za łeb. Krzyknie. Ja go za nogi. Tam go do siebie zapraszają; my go też tu nazad wydzieramy: ledwieśmy chłopa nie rozerwali. Woła na nas: "Dla Boga, już mię puśćcie, bo mię rozerwiecie!" Krzyknę ja na swoich: "Dajcie w okno ognia!" Włożyli tedy kilka bandeletów w okno, dali ognia: zaraz Szwedzi Wolskiego puścili; dopieroż my po jednemu owym oknem laźli: Już nas tam było z półtorasta. Interim [tymczasem] idzie kilka rot muszkieterów, co to znać, co stamtąd uciekli, powiedzieli. Już prawie wchodzą do sklepu, aż tu nasi dadzą ognia w kupę; padło ich sześć, drudzy w nogi w dziedziniec. Wychodziemy tedy sobie szczęśliwie z sklepu i staniemy szeregiem w dziedzińcu, a tu coraz więcej ową dziurą przybywa. Obaczywszy nas Szwedzi w dziedzińcu, dopiero poczęli trąbić i chorągwią białą wywijać, co jest signum [znak] proszenia o miłosierdzie, odmieniwszy w krótkim czasie zwyczaj narodu swego świńskiego, co powiedali, że "nie prosiemy kwateru". Z kupy tedy rozchodzić się nie dam, poko nie obaczę jeneralnej konfuzyjej nieprzyjacielskiej; Wolski także swoim.

1	W dziedzińcu nie masz nic, bo wszyscy ludzie porozsadzani, kożdy swojej pilnował kwatery. Aż tu widać po wschodach z tych pokojów, gdzie sam był komendant, że schodzą na dół muszkieterowie. Mówię do swoich towarzystwa: "Anoż mamy gości". Kazaliśmy tedy stanąć czeladzi szeregiem, nie kupą, tak jakoby miesiącem, bo nie tak razi szeregiem, jako w kupie; a kazaliśmy zaraz po wydaniu pierwszego ognia zaraz wziąć na szable. A tam w wojsku muzyka trąbi, w kotły biją, hałas, grzmot, krzyk. Wychodzą tedy w dziedziniec i zaraz stawają do ordynku; my też do nich postępujemy: już, już tylko ognia dać do siebie. A tymczasem z tych pokojów, co przy bramie, poczną uciekać; bo się już był Tetwin, oberszterlejtnant, z draganiją włamał. Skoczemy tedy na tych, co nam w czole. Dadzą ognia; z obu stron padło i tam też wzięliśmy ich na szable. Wpadło ich kilka na wschody, skąd przyszli; drugich zaraz lewym skrzydłem przerznięto od wschodów, nuż siec. Co tam uciekają przed Tetwinem, prawie jako pod smycz nam przychodzą; jako tedy tych, tak i tamtych położyliśmy mostem. Dopiero co żywo z naszego rycerstwa w rozsypkę, w rabunek po pokojach; po tych tam kątach zamkowych biorą, ścinają, gdzie kogo zastaną, zdobycz wynoszą. A Tetwin też wchodzi z draganiją rozumiejąc, że on tam do zamku najpierwszy wszedł - trupa leży gwałt, a nas tylko z piętnaście stoi towarzystwa, bo się już od nas porozbiegali - i żegna się mówiąc: "A tych ludzi kto narznął, kiedy was tu tak mało?" Odpowiedział Wolski: "My, ale i dla was będzie; ono wyglądają z wieże". A wtym prowadzi tłustego oficera młody wyrostek. Ja mówię: "Daj sam, zetnę go"; on prosi: "Niech go pierwej rozbierę, bo suknie na nim piękne, pokrwawią się". Rozbiera go tedy, aż przyszedł Adamowski, krajczego koronnego towarzysz, Leszczyńskiego, i mówi: "Panie bracie, gruby ma kark na Waszmości młodą rękę, zetnę ja go". Targujemy się tedy, kto go ma ścinać, a tymczasem wpadli tam do sklepu, w którym były prochy w beczkach; pobrawszy insze rzeczy, biorą też i prochy w czapki, chustki, kto w co ma. Dragan zdrajca przyszedł z lontem zapalonym, bierze też proch: jakoś iskra dopadła. O Boże wszechmogący, kiedy to huknie impet, kiedy się mury poczną trzaskać, kiedy owe marmury, alabastry latać! A była tam i wieża na samym rogu zamku nad morzem, na której wierzchu dachu nie było, tylko płasko cyną wszystka pokryta, tak jako w izbie posadzka; rynny dla spływania wód mosiężne, złociste, a wokoło tego balasy i statuy także rogach takież z mosiądzu a grubo złociste; miejscem też osoby z białego marmuru, takie właśnie jakoby żywe. Bo lubom ich tam in integro [w całości] z bliska nie widział, ale po rozruceniu przypatrowaliśmy się i jedną wyrzuciły były prochy całą nienaruszoną na tę stronę ku wojsku, która właśnie taka była jak kobieta żywa; do której na dziwy się zjeżdżali, jeden drugiemu powiedając, że tam leży żona komendantowa, wyrzucona prochami, a to leżała owa pactwa, rozkrzyżowawszy się, in forma [w kształcie] jako człowiek z pięknego ciała stworzony, że rozeznać było trudno, aż prawie pomacawszy twardości kamiennej.
Na tej wieżej albo raczej salej królowie uciechy swoje miewali, kolacyje jadali, tańce i rożne odprawowali rekreacyje, bo jest w ślicznym bardzo prospekcie: może z niej wszystkie prawie królestwa swego widzieć prowincyje, ale i część Szwecyjej widać. Tam na tę wieżą komendant i wszyscy, co przy nim byli, uciekli i stamtąd o kwater, lubo nierychło, prosili; co mogliby byli otrzymać, ale te prochy, które directe [wprost] pod tą wieżą zapaliły się, wyniosły ich bardzo wysoko, bo wszystkie owe porozsadzawszy piętra, jak ich wziął impet, to tak lecieli do góry przewalając się tylko między dymem, że ich okiem pod obłokami nie mógł dojrzeć; dopiero zaś impet straciwszy, widać ich było lepiej, kiedy nazad powracali, a w morze jako żaby wpadali. Chcieli niebożęta przed Polakami uciec do nieba, aleć ich tam nie puszczono; zaraz św. Piotr przywarł fortki, mówiąc: "A, zdrajcy! wszak wy powiedacie, że świętych łaska na nic się nie przygodzi, instancyja ich do Pana Boga nieważna i niepotrzebna. W kościołach w Krakowie chcieliście stawiać konie strasząc jezuitów, aż wam musieli niebożęta złożyć się na okupną jako poganom; teraz częstował was Czarniecki pokojem i zdrowiem chciał darować: pogardziliście. Pamiętacie, coście w sandomirskim zamku zdradziecko prochy na Polaków podsadzili, a przecie i tam Pan Bóg obronił od śmierci, kogo miał obronić; wyrzuciły prochy pana Bobolę, szlachcica tamecznego, i z koniem aż za Wisłę na drugą stronę, a przecie zdrowy został. I teraz strzelaliście gęsto, a niewieleście nabili Polaków - czemuż? Bo ich aniołowie strzegą, a was czarni, atoż macie ich usługą". Miły Boże, jakie to sprawiedliwe sądy Twoje! Szwedzi naszym Polakom tak wyrządzili w Sandomierzu, zasadziwszy miny zdradziecko w zamku, a tu sami na się zbudowali samołowkę. Bo im to nasi nie z umysłu uczynili, ponieważ i samych tenże przypadek pożarł ze dwunastu. Nie wiedziano tedy, kto tam z naszych zginął, ale się tylko dorozumiewano, kiedy ani żywego, ani zabitego nie znaleziono. Widzieli to spectaculum [widowisko] królowie oba: duński i szwedzki, widziały wszystkie wojska cesarskie i brandoburskie, ale rozumieli, że to Polacy tryumf jakiś czynią in laudem Dominicae Nativitatis [na cześć Bożego Narodzenia]. Radziejowski tedy i Korycki powiedali królowi szwedzkiemu, przy którym jeszcze natenczas byli, że to coś inszego; nie masz tego u Polaków zwyczaju, tylko na Wielkanocne Święta.
Po owej szczęśliwej wiktoryjej, zrobiwszy tę robotę prawie we trzech godzinach, zaraz tam osadził na tej fortecy Wojewoda kapitana Wąsowicza z ludźmi. Poszliśmy nazad, kożdy do swego stanowiska, bo trzeba było w tak wielką uroczystość mszej świętej słuchać. Mieliśmy księdza ale nie było aparatu. Jeno cośmy w lasy weszli, aż ks. Piekarskiemu wiozą aparat, po który był nocą wyprawił. Tak tedy stanęło wojsko; nagotowano do mszej na pniaku ściętego dębu i tam odprawiło się nabożeństwo, napaliwszy ogień do rozgrzewania kielicha, bo mróz był tęgi. Te Deum laudamus [Ciebie, Boże, wysławiamy] śpiewano, aż po lesie rozlegało. Klęknąłem ks. Piekarskiemu służyć do mszej; ujuszony ubieram księdza, aż Wojewoda rzecze: "Panie bracie, przynajmniej ręce umyć". Odpowie ksiądz: "Nie wadzi to nic, nie brzydzi się Bóg krwią rozlaną dla Imienia Swego". A potym naszych luźnych spotykaliśmy, więżących nam suplement rożny. Gdzie kto swego zastał, tam siadł i jadł z owego wczorajszego głodu. Wojewoda wesoło jechał, że to prawie niezwyczajnym przykładem, bez armaty i piechot wziął fortecę taką; to utrumąue [i tamto] mógłby był mieć od kurfistrza bliska stojącego, ale fantazyja w nim była, że nie chciał się kłaniać, ale żeby do niego samego ta regulowała się sława. Ufając w Bogu porwał się i dokazał.


1	Zacząłem i ten rok - daj Boże szczęście! - w Olszówce. Zaraz na początku tego roku doczekaliśmy nowych rzeczy, bo zima, która już była gruntownie stanęła, zginęła i stało się tak ciepło, tak pogodno, że bydła poszły w pole; puściły się kwiatki i trawę ziemia wydawała, orano i siano. Jam przecię-ć długo deliberował się z siewem; ale widząc, że ludzie już wpół pozasiewali jarzyny, jam też dopiero począł siać. Kiedym jeździł w zapusty z ludźmi po komendach, po weselach, to takie były gorąca, że trudno było zażyć sukni futrzanej, tylko letniej, jako in Augusto [w sierpniu]. Już tedy zimy nie było nic, tylko deszczyki przechodziły. Owe tedy zboża in Januario [w styczniu] siane, wyrosły tak przed Wielkanocą, że aż na nich bydła pasano, i tak tej zimy mało co bydło słomy zażyło, mając bardzo dobre pożywienie w polu.
Przysłał do mnie król JMość pana Straszewskiego, sługę swego, z listami prosząc solenniter [usilnie] o darowanie wydry, którą chowaną miałem, tak rozkoszną, że wolałbym był partem [część] substancyjej mojej dać niżeli onę, com ją tak kochał. A najpierwej dowiedział się tam od kogoś o tej wydrze, że jest cum his et his qualitatibus [z takimi a takimi przymiotami] wydra u jednego szlachcica w województwie krakowskim, ale nie wiedziano, jako mię zowią, i nie wiedziano, do kogo owe prośby ordynować. Najpierwej tedy pan koniuszy koronny pisał do pana Bełchackiego, co potym został wicesregentem krakowskiem, żeby się dowiedział, u kogo się taka znajduje wydra i jako zowią. Więc że to była wydra sławna na całe województwo krakowskie, a potym i na całą Polskę, dowiedział się pan Bełchacki i dał wiadomość, że u mnie jest. Dopieroż tedy król ucieszył się nadzieją mówiąc, że "mnie pan Pasek dawno znajomy; wiem, że mi jej nie odmówi" - i przysyła pana Straszewskiego z listem. Pisze oraz pan koniuszy koronny, pisze pan Piekarski Adryjan, krewny mój, dworzanin królewski, prosząc, żebym tego podarunku królowi nie odmawiał, gdyż się to nagrodzi wszelką łaską i respektem króla JMości. Przeczytawszy listy, zacudowałem się: kto to tam o tym zwiastował, i pytam: Dla Boga! cóż to królowi JMości po tym? - Powiedział poseł, że bardzo król JMość żąda i prosi. Ja dopiero, że nie masz tej rzeczy u mnie, co by miała być odmowna królowi JMości. Ale mi było tak miło, jakoby mię ostrym grzebłem po gołej skórze drapał. Posłałem tedy do browarnego arendarza, Żyda, żeby rękawa wydrzanego przysłał mi, który jak przyniesiono, kładę mu na stół i mówię: "A toż Waść masz prędką ekspedycyją". Ow patrzy: "A, żywa to tu ma być, pieszczona, o którą król JMość uprasza". Ja tedy, pożartowawszy, jużem ją musiał prezentować, a że jej nie było w domu i tam się gdzieś włóczyła po stawach, napiwszy się wódki wyszliśmy na łąki. Począłem ją wołać jej przezwiskiem, bo się Robakiem nazywała; wyszła mokra z trzciny, poczęła się koło mnie łasić, a potym i poszła za nami do izby. Zdumiał się Straszewski i mówi: "A dla Boga! jakże to król tego nie ma kochać, kiedy to tak łaskawe!" - Odpowiem ja: "To Waść same tylko łaskawość widzisz i chwalisz; ale dopiero bardziej chwalić będziesz, kiedy obaczysz cnoty". Poszliśmy nad staw; stanąwszy na grobli i mówię: "Robak! trzeba mi ryb dla gości, hul w wodę!" Wydra poszła, wyniosła najpierwej płocicę; drugi raz kazałem: wyniosła szczupaka małego; trzeci raz wyniosła półmiskowego szczupaka, trochę tylko na karku obraziwszy. Straszewski się za głowę porwał: "Dla Boga! co to ja widzę!" - Mówię tedy: "Każesz Waść więcej nosić? Bo ona poto będzie nosiła, poko mi nie będzie zadosyć; i trzeba ryb cebra, nanosi ona, bo ją sieć nic nie kosztuje". - Straszewski rzecze: "Już wierzę, kiej widzę; gdyby mi kto powiedał, nie wierzyłbym". Chwycił się bardzo Straszewski tego et consensit [i przystał na to] widząc, że to z mniejszym jego nierówno będzie kłopotem, nihilominus [niemniej] żeby królowi umiał opowiedzieć jej qualitates [przymioty]. Poko nie odjechał, pokazałem mu wszystkie jej umiejętności, które były takie:
Najpierwej, ze mną sypiała w pościeli, a była tak ochędożna, że nie tylko w pościeli źle nie uczyniła, ale pod łóżkiem nic, ale poszła do jednego miejsca, gdzie jej stawiano skorupkę; to tam dopiero odprawiła swój wczas. Druga, stróż taki w nocy, Panie zachowaj, do łóżka przystąpić; chłopcu ledwie pozwoliła z butów zzuć, a potym już nie ukazuj się, bo narobiła wrzasku takiego, że się musiał obudzić, choćby najtężej spał. A kiedym był pijany, to ona po piersiach deptała wrzeszcząc tak długo, że obudziła, gdy się kto koło łóżka przechodził. A w dzień spała tak, rozwaliwszy się gdziekolwiek, że choć ją na ręce wziął, to oczów nie rozdziewiła; tak bestyja konfidowała człowiekowi! Surowej ryby, surowego mięsa nie chciała jeść; nawet kiedy w piątek albo w post uwarzono jej kurczę lub gołębie, a nie włożono pietruszki i nie dano tak, jako należy, to nie chciała jeść. Rozumiała też tak jak owo i pies: "Nie daj ruszać!" Kiedy mię kto poszarpnął za suknią a rzekłem: "Rusza" - to skoczyła z krzykiem przeraźliwym, szarpała za suknią, za nogi, równo ze psem, którego też jednego tylko kochała - zwał się Kapreol, niemiecki, kosmaty - i u niego się wszystkiego nauczyła i inszych sztuk. Z tym psem tylko swoję miała komitywę, że to był izbedny i w drodze bywał z nią wespół. Inszych psów nie lubiła i jak do izby przyszedł, zaraz go wycięła, choćby był najroślejszy chart. Przyjechał do mnie pan Ożarowski Stanisław, ba, po prostu wespół ze mną jadąc wstąpił do mnie. Byłem mu rad; wydra też, że mię trzy dni nie widziała, przyszła do mnie, nie mogła się nacieszyć, naigrać. Miał z sobą gość charcicę piękną i rzecze do syna: "Samuelu, trzymaj tę charcicę, żeby tej wydry nie zajadła". - Ja mówię: "Nie turbuj się Waść: nie da sobie to zwierzątko krzywdy uczynić, choć małe". - Aż on rzecze: "Co Waść żartujesz? Ta charcica wilka się chwyta, liszka jej tylko raz ziewnie". - Poradowawszy się mnie, wydra obaczyła psa niedomowego; przyjdzie do owej charcice i patrzy jej w oczy, i charcica też na nię; obeszła ją dokoła i powąchała jej w nogę zadnią. Odstąpiła się od niej i poszła. Ja myślę: "To to już nic nie będzie czyniła". Jeno cośmy o czymsi poczęli mówić, aż wydra znowu wstała, co mi się układła była pod nogami, i idzie cicho po podławiu, zaszła jej znowu z tyłu; kiedy ją wytnie przez łydkę; charcica skoczy do drzwi, wydra za nią: charcica za piec, wydra za nią. Kiedy widzi, że nie ma gdzie uciec, skoczy na stół, chce w okno uderzyć, aż ją Ożarowski uchwycił za nogi. Dwa kieliszki jednak szlufowane z winem stłukła, a potym jak ją wypuszczono, nie pokazała się do pana, choć nie pojechał, aż nazajutrz po obiedzie. To się jej tak wszędzie psi bali. Ale i w drodze jeno jej pies powąchał, a ona skrzeknęła przeraźliwie, to pies zaraz uciekł. W drodze wielka była z nią wygoda, kiedy w post. Bo jak to u nas, osobliwie w tym kraju, przyjedziesz do miasteczka, spytasz: "Dostanie tu ryb kupić?" To się jeszcze dziwuje: "A skądci by się tu wzięły! I nie znamy ich". To jadąc gdziekolwiek mimo rzekę, staw, a wydra była, sieci nie trzeba. Zsiadszy trochę z woza: "Robak, hul! hul!" - to Robak poszedł, wyniósł, jakie ryby ta woda miała, jedne po drugiej, aż było dosyć. Jużem tam nie przebierał jako w domowym stawie; ale co przyniosła, to bierz, oprócz jednej żaby, bo i te często nosiła, gdyż - jakom już napisał - że ona tam nie brakowała osobami, ale co napadła, to wzięła. To i ja, i czeladź mieli się dobrze, a czasem i gość pożywił się, jak się to trafia w jednej stanąć gospodzie i kilkom gości. To się dziwowali: "A jam kazał ryb szukać w tym a w tym mieście, a nie możono nic dostać; WMMPan gdzie dostał ryb zacnych?" - Tom ja powiedział, że w wodzie. Nawet i w mięsny dzień czasem, to czeladź: "Ej, Dobrodzieju, rzucają się tu ryby w tym stawie; niech wydra idzie". - Tom poszedł z nią - bo ona za nikiem oprócz mnie nie chciała iść - to wniosła; jeżeli dobra ryba, jako to szczupak, okoń rosły, tom ja sam jadł, nie tylko czeladź, bo ja najlepszej mięsnej potrawy gotów odstąpić dla dobrej ryby. W tym z nią w drodze było uprzykrzenie, że gdzieś jechał, to się dziwowano, ludzie kupami schadzali się właśnie, jakby to co z Indyjej przywiezionego; asystencyjej było nieskąpo, osobliwie też w Krakowie, to już kiedy jechałem przez ulicę, różnych ludzi wyprowadziło mię z Krakowa kupa. Jednego czasu byłem u wujecznego mego, pana Szczęsnego Chociwskiego; był też u niego ksiądz Trzebieński i usiadł podle mnie za stołem, a wydra leżała podle mnie na ławie; objadła się i spała, wznak rozwaliwszy się, bo to jej był najmilszy zwyczaj wznak leżeć. Ksiądz posiedziawszy, obaczył wydrę i rozumiejąc, że to rękaw, porwie wydrę chcąc obejrzeć; wydra przebudzona zaskrzeczy okrutnie, uchwyciła go za rękę i ukąsiła; ksiądz z bólu i z przestrachu zemdlał, ledwie się go dotrzeźwiono.


1	Kiedy już Straszewski widział owej wydry ąualitates [przymioty] obaczył też i insze myślistwo moje, jako to: zwierzyniec ptaszy, który miałem zbudowany, kratami drutowymi nakryty, a w nim ptastwo omnis generis [wszelakiego rodzaju], które tylko mogły się znajdować w Polszcze, gniazdka robiło i lęgło się na drzewkach, tam posadzonych, a nie tylko to ptastwo, co może być w Połszcze, ale i insze, cudzoziemskie, cokolwiek mogłem przybrać i skądkolwiek zaciągnąć. Straszewski był też natenczas, kiedy ptaszki na gniazdkach i kiedy jest ich generatio [wyląg], widział wszystko, że mię ptastwo słucha; widział, że się na gniaździe da pogłaskać; widział kuropatwy, tam wylężone i stadami swoje potomstwo wodzące, na zawołanie tak jako kurczęta do sypania ziarn idące. Pojechał do króla i wszystko to, co widział, powiedział. Ledwie co Straszewski przyjechał i uczynił relacyja, wzięła króla taka chęć: "Nie może być, tylko jedź znowu, a przywoź już jakiemkolwiek sposobem, bylem wydrę miał". - Listy znowu do mnie popisano pytając, co sobie za nie każę dać. Pan koniuszy koronny, pan Piekarski pisali prosząc: Dla Boga! jużże się nie wymawiaj; wolisz dać i zbyć kłopotu, bo pokoju nie będziesz miał, gdyż król i jedząc, i chodząc, i śpiąc, tylko o tej wydrze myśli, która żeby nie miała żadnego impedymentu, darował swego kochanego rysia panu wojewodzie malborskiemu, kazwaryjusza zaś, ptaka, odesłał do Jaworowa, żeby już z samą wydrą cieszył się. Przyjechał znowu na odwrót Straszewski, listy oddał, powieda, jako król wdzięczen obietnicy wydry, bez której tęskni, i prosi mówiąc: Qui cito dat, bis dat [kto prędko daje, dwakroć daje]. W listach piszą obietnice srogie; Straszewski mi powieda, że chciał król posłać piniądzmi ukontentowanie, ale pan Piekarski powiedział: Miłościwy Królu, darmo tam piniędzy posyłać, bo ich nie wezmą; u tamtego szlachcica fantazyja dobra, pewnie tego nie uczyni; ale tak by co posłać, co by to politius [przyzwoiciej] wziąć. Posłał tedy król do Jaworowa po dwóch koni tureckich, żeby ich mi przyprowadzono; konie tam bardzo piękne, a kazał je oddać i z wsiadaniem bogatym. Ja powiedział, że nie tylko piniędzy, ale i koni nie wezmę, bobym się tego wstydził za tak nikczemny podarunek takie odbierać honoraria [wynagrodzenia].
Wyprawiłem ją tedy na nową służbę; niewdzięcznie bardzo akceptowała tę wyprawę na nową służbę, piszcząc, wrzeszcząc w klatce, kiedy przez wieś jechali, ażem poszedł do izby nie chcąc słuchać tego, co mi jej żal było. W drodze, jadąc, gdzie upatrzyli wodę in plano [na równinie], żeby się nie skryła, wypuszczali ją przecie kilka razy do wody dla ochłodzenia i ucieszenia swojej natury; po staremu i to nie pomogło: było pisku, wrzasku podostatku. Stęskniło się to, znikczemniało; przywiedli królowi tak jako sowę odętą. Niezmiernie rad król, widząc, mówi: "Stęskniło się to, ale się to obaczy. Komu ją każą pogłaskać, to go wydra za rękę. Król rzecze: "Marysieńku, odważę się ja pogłaskać ją". - Królowa perswaduje, żeby niechać, aby nie ukąsiła; on przecie usiadszy pole niej, jak ją znowu na łóżku posadzono, do niej z ręką powolej: "To sobie będę miał za dobry znak, jeżeli mię nie ukąsi; jeżeli też ukąsi, o to mniejsza, pisać tego nie będą po gazetach". Pogłaskał ją tedy; przychyliła mu się. Jeszcze bardziej się król udelektował, że i więcej począł ją głaskać, potym jej jeść kazał przynieść; tak ci dawał jej po kawałku, a ona jadła nie jedząc na owym złotogłowie. Już tam chodziła po pokojach, gdzie chciała, coraz swobodniej; byłaż tedy dwa dni. Postawiono jej wody w naczyniach wielkich, napuszczano tam rybek, raków; to się cieszyła, wynosiła. Król rzecze do królowej: "Marysieńku, nie będę jutro jadł ryby, tylko, co mi ta wydra ułowi; pojedziemy jutro, da Pan Bóg, do Wilanowa i tam ją będziemy próbować, jeżeli się tam pozna z rybami".
Napisałem tedy informacyjej arkusz, jako z nią mają postępować; i to też napisałem, żeby jej nigdy nie wiązać za obrączkę, ale podle obrączki za szyję dlatego, że u wydry grubsza jest szyja niżeli głowa, to choćby najciaśniejsza obrączka, to się zaraz przez głową zdejmie. Tak się stało. Uwiązali ją za obrączkę: wydra zdarła z siebie obrączkę i z dzwonkami, wyszła. Łaziło to po wschodach przez noc, że wyszło jakoś i na dwór, jako to w tęskności. Nauczyło się u mnie chodzić, gdzie chciało, bobrować sobie po stawach, po rzekach, poko się jej podobało, według swojej natury, i przyjść według zwyczaju do domu. Ścieżkami tam gdzieś, wyszedszy, błąkało się nie wiedząc, gdzie się obrócić. Skoro rano, potkał ją dragan; nie wiedząc, co to, czy chowane, czy dzikie, uderzył berdyszem, zabił. Wstaną - wydry nie masz; wołają, szukają... kweres srogi. Rozesłano po mieście i z prośbą, i z groźbą, kto by się ważył, znalazszy, nie oddać. Aż idzie Żyd podróżny, pińczowski, a dragan za nim już to po zapłatę za skórkę. "Co to masz, Żydzie?" spyta go śwajcar. A Żyd w kieszeni trzyma rękę. Zajrzy mu pod suknią: aż skóra słomą napchana. Wzięto zaraz i Żyda, i dragana i przyprowadzono przed króla. Spojrzy król na skórkę, zatka oczy jedną ręką, drugą ręką się porwie za czuprynę, pocznie wołać: "Zabij, kto cnotliwy! Zabij, kto w Boga wierzy!" - Wrzucono obudwu do wieży; conclusum [uchwalono], żeby dragana rozstrzelać; dysponować mu się kazano. Przyszliż jednak do króla księża spowiednicy, biskupi; perswadowali, prosili, że nie zasłużył śmierci, ignorancyją zgrzeszył. Ledwoć effecerunt [wymogli], że nie kazano rozstrzelać, ale na praszczęta przez Gałeckiego regiment. Stanął tedy regiment dwiema szeregami według zwyczaju; dekret taki, żeby piętnaście razy biegał, odpoczywając nihilominus [jednakże] na skrzydłach. Przebieżał dwa razy - ludzi w regimencie półtora tysiąca, kożdy po razu zatnie - trzeci raz padł w pół szeregu; nad prawo sieczono i leżącego. Tak ci wzięto go w prześcieradło, aleć zaś powiedano, że się nie mógł wysmarować. I tak one srogie pociechy obróciły się w wielki smutek, bo król przez cały dzień i nie jadł, i nie gadał z nikim, wszystek dwór jak powarzony. Tak ci i mnie zbawili tak kochanego zwierzęcia, i sami się nie nacieszyli, jeszcze sobie turbacyjej przyczynili.

1	Bywało też to u mnie myślistwo z podziwieniem ludzkim. Począwszy od ptaków, zawsze miewałem bardzo dobre sokoły, jastrzęby, drzemliki, kobuzy, kruki, co do berła chodziły i kuropatwy pod nimi olegały, zająca zalatowały jako rarog; wszystko to ptactwo praktykowało swoje powinność. Jastrzębia raz miałem takiego, który był zbyt rosły, a tak rączy, że kożdego ptaka uganiał i do najmniejszej ptaszyny nie lenił się, okraczywszy go owymi srogimi szponami, i zawszem żywiusieńkiego odebrał. Rzuciłeś go też do największego ptaka - i tego się nie wstydził; gęsi, kaczki, czaple, kanie, kruki uganiał tak jako przepiórki, bo ich i kilka na dzień ugonił. Tak był mocny, że z zającem starym, związawszy się i udusiwszy, to czasem poprawił się, i na drugi zagon podlatując sobie z nim, podnosząc go od ziemie jak kuropatwę. Miałem go ośm lat, poko mi nie zdechł. Do myślistwa zaś z charty mówiąc, rozmnożyłem był sobie gniazdo chartów od brata mego, pana Stanisława Paska z ziemie sochaczowskiej; które charty były i piękne, i rosłe, a przy tym tak rącze, że nie trzeba było nigdy zmykać do zająca i do liszki, tylko jedno którekolwiek alternatą, jednak do kożdego zająca insze, a nigdy zając nie uciekł; do wilka zaś to już pospolitym ruszeniem. I takie to bywało przysłowie u myśliwych sąsiadów moich, że to nieszczęśliwy zwierz, który się z panem Paskiem potka, bo mu się już nie dostanie uciec.
W tym zaś osobliwą miałem komplacencyją, żem zawsze dzikich zwierzów tak ćwiczył, że to i łaskawe było, i ze psy przestawało i równo ze psy swego dzikiego brata goniło. Przyjechał kto do mnie, to liszka po podwórzu z chartami igra; wnidzie do izby, to szyc pod stołem leży, a zając na nim siedzi. Potkałli mię też kto nieznajomy, na polowanie jadącego, obaczył, a tu idzie kilkoro chartów pięknych, wyżłów kilka, a tu liszka między nimi, kuna, jaźwiec, wydra; zając też ze dzwonkami za koniem podskakuje, jastrząb u myśliwca na ręce, kruk nade psy lata, czasem też padnie na charcie i tak się powozi; to się ów tylko żegnał: "Dla Boga! czarnoksiężnik to: zwierz wszelaki między psy chodzi. Czego szuka? Czemu tych nie szczuje, co za nim chodzą?" Porwał-li się też zając, to wszyscy za nim, nawet i ten chowany, kiedy widział, że psi skoczyli, to też i on za nimi poskoczył. Ale jak się tam już zając począł modlić, to wychowaniec uciekał nazad do konia, jakby mu oczy wybrał. To ludzie rozsławili to moje myślistwo na całą Polskę, jeszcze i więcej rzeczy przykładając. Ale zaniechawszy tego myślistwa, wracam się ad cursum anni [do przebiegu roku].
W tym roku stanęło z Turkami rozgraniczenie nieszczęśliwe o Podole. Wojsko tego roku stało pod Mikulenicami. Do Gdańska chodziłem dwiema szkutami; stanąłem we Gdańsku dziewiątego dnia, bo woda była donośna i cicho; przedałem JMości panu Tynfowi pszenicę po złotych 160. Ja powróciłem lądem, a statki stanęły u pala w niedziel sześci.
Tegoż roku 17 Octobris [października] samym wieczorem, zgorzały gumna smogorzowskie. A była taniość zbytnia i dlatego nie przedawałem nic; we Gdańsku też nie płaciło żadne zboże, tylko jedna pszenica. I mam przez to szkody, lekko rachując, na dwadzieścia tysięcy złotych. Occasionem [przyczynę] ognia chłopi włożyli byli na karbownika ex invidia [z zawiści], jakoby miał ogień zapuścić szukając z światłem wieprza swego. Kazałem go wprawdzie pociągnąć, prawo sprowadziwszy; nie przyznał się, bo był niewinien, a zdrajcy z nienawiści udali go i mnie do grzechu przyprowadzili i gospodarza mię dobrego zbawili, bo mi zaraz obmierzł, że już był u kata w ręku, i kazałem mu precz. A potym żałowałem tego, dowiedziawszy się, że mię z inszej okazyjej szkoda potkała. Bo u kowalów zapaliło się; wiatr wtenczas był srogi prosto na gumno; podobieństwo, że się stodoła poczęła palić non ab intra [nie ze środka], ale ab extra [z zewnątrz], a potym się i drugie stodoły, sterty, stogi, brogi zapalały. Co jest wola Pana Boga: Dominus dedit, Dominus abstulit [Pan dał, Pan wziął].




